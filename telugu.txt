తాడేపల్లి మండలం ఉండవల్లి గ్రామంలో తీవ్ర ఉద్రిక్తల పరిస్థితులు నెలకొన్నాయి. తమ అనుమతి లేకుండానే పంటపోలాల్లో కరెంట్‌ హైటెన్షన్‌  లైన్‌ ఏర్పాటు చేస్తున్నారంటూ ఉండవల్లి గ్రామ రైతులు ఆందోళనకు దిగారు. హైటెన్షన్‌ లైన్లను ఏర్పాటు చేస్తున్న అధికారులను అడ్డుకున్నారు.దీంతో భారీగా పోలీసు బలగాలను రంగంలోకి దించి హైటెన్షన్‌ లైన్‌ను ఏర్పాటు చేసే​ ప్రయత్నం చేశారు. ైతులు పెద్దఎత్తున గుమిగూడి హైటెన్షన్‌ లైన్‌ ఏర్పాటుచేయ్యొదంటూ ఆందోళనకు దిగారు. దీంతో రైతులకు పోలీసులకు మధ్య వాగ్వివాదం జరిగింది. హైటెన్షన్‌ లైన్‌ ఏర్పాటు వ్యతిరేకంగా రైతులు పురుగుల మందు తాగేందుకు యత్నించారు. పోలీసులు వారిని అడ్డుకొని అరెస్ట్‌ చేశారు. మరిన్ని వివరాలు తెలియాల్సి ఉంది.కర్ణాటక ముఖ్యమంత్రి హెచ్‌డీ కుమారస్వామి గురువారంనాడు న్యూఢిల్లీలో బిజీగా గడిపారు. కాంగ్రెస్ అధ్యక్షుడు రాహుల్‌గాంధీని ఆయన నివాసంలో ఇవాళ ఉదయం కలుసుకున్నారు. కర్ణాటకలో జేడీఎస్ కాంగ్రెస్ ప్రభుత్వం అధికారంలో ఉండగా, కూటమి సర్కార్‌కు ముఖ్యమంత్రిగా కుమారస్వామి పగ్గాలు చేపట్టి నేటితో వందరోజులు పూర్తయింది.  ఈ సందర్భంగా మర్యాదపూర్వకంగా ఆయన రాహుల్‌ను కలిశారు. పుష్పగుచ్చం అందజేసి కృతజ్ఞతలు తెలిపారు. అనంతరం మీడియాతో మాట్లాడిన కుమారస్వామి, తాను సీఎంగా వంద రోజుల పాలన పూర్తి చేసుకున్నందున మర్యాదపూర్వకంగా రాహుల్‌ను కలిసినట్టు చెప్పారు. కర్ణాటక ప్రభుత్వ పనితీరుపై రాహుల్ సైతం చాలా సంతోషంగా ఉన్నారని చెప్పారు. సిద్ధరామయ్యపై ఫిర్యాదు చేశారా అని మీడియా ప్రశ్నించగా...అలాంటిదేమీ లేదని కొట్టిపారేశారు. సుహృద్భావ పూర్వకంగానే తానిక్కడకు వచ్చానని అన్నారు. కాగా, హస్తిన పర్యటనలో భాగంగా పీఎంఓ సహాయ మంత్రి జితేంద్ర సింగ్‌ను కూడా కుమారస్వామి కలిశారు. కర్ణాటకలోని కొడగు జిల్లాలో సంభవించిన భారీ వరదలు, నష్టాన్ని మంత్రి దృష్టికి తీసుకువచ్చారు.దేశవ్యాప్తంగా ఉన్న టోల్‌ప్లాజాల వద్ద సిట్టింగ్‌ న్యాయమూర్తులు సహా వీఐపీలకు ప్రత్యేక లైన్లు ఏర్పాటు చేయాలని మద్రాస్‌ హైకోర్టు భారత జాతీయ రహదారుల ప్రాధికార సంస్థ ఎన్‌హెచ్‌ఏఐను గురువారం ఆదేశించింది. ఈ సదుపాయం తీసుకొచ్చేందుకు తగిన చర్యలు ప్రారంభించాలని తెలిపింది. వీఐపీలు, సిట్టింగ్‌ జడ్జిల వాహనాలు టోల్‌ ప్లాజాల వద్ద ఆపడం బాధాకరం. న్యాయమూర్తులు కూడా ప్లాజాల వద్ద దాదాపు పది నుంచి పదిహేను నిమిషాల పాటు వేచి ఉండాల్సి రావడం దురదృష్టకరం అని న్యాయస్థానం పేర్కొంది.  న్యాయమూర్తులు జస్టిస్‌ హులువడి జి రమేష్‌, జస్టిస్‌ ఎంవీ మురళిధరన్‌తో కూడిన ధర్మాసనం ఈ మేరకు ఎన్‌హెచ్‌ఏఐను ఆదేశిస్తూ మధ్యంతర ఉత్తర్వులు జారీ చేసింది. అన్ని టోల్‌ప్లాజాలకు దీని గురించి తెలియజేస్తూ గమనిక పంపించాలని ఎన్‌హెచ్‌ఏఐకు తెలిపింది. వీఐపీలు, సిట్టింగ్‌ జడ్జిల వాహనాలు ఎలాంటి అడ్డంకులూ లేకుండా వెళ్లగలిగేలా ప్రత్యేక లైన్లు ఏర్పాటు చేయాలని తెలిపింది. టోల్‌ప్లాజాలకు గమనిక పంపించకపోయినా, కోర్టు ఆదేశాలను పాటించకపోయినా తగిన చర్యలు ఎదుర్కోవాల్సి వస్తుందని, షోకాజ్‌ నోటీసులు అందుకోవాల్సి వస్తుందని ఎన్‌హెచ్‌ఏఐను హెచ్చరించింది. టోల్‌ ప్లాజాలకు సంబంధించి దాఖలైన పలు పిటిషన్లపై విచారణ జరిపిన కోర్టు ఈ నిర్ణయం తీసుకుంది. తదుపరి విచారణను నాలుగు వారాల తర్వాతకు వాయిదా వేసింది.  హరికృష్ణ ముందురోజు రాత్రి నుంచే ఏర్పాట్లు చేసుకున్నారు. తాను బుధవారం తెల్లవారుజామున కావలికి బయలుదేరాల్సి ఉందని, అర్ధరాత్రి ఒంటిగంటకు తనకు ఫోన్‌చేసి నిద్రలేపాలని హోటల్‌ రిసెప్షనిస్టు అజయ్‌కుమార్‌కు హరికృష్ణ చెప్పారు. ఆయన చెప్పినట్లుగానే తాను హరికృష్ణకు ఫోన్‌ చేసి నిద్రలేపానని అజయ్‌కుమార్‌ తెలిపారు. ఉదయం టీవీల్లో ఆయన రోడ్డు ప్రమాదంలో మృతిచెందారని తెలిసి నమ్మలేకపోయానన్నారు.ఉదయం 6 గంటల సమయంలో పాలు తీసుకురావడానికి చెర్లపల్లికి వెళ్తున్నా. రోడ్డుపై భారీ శబ్దం వినిపించింది. పెద్ద పెట్టున దుమ్ము ఎగసింది. పరుగు పరుగున అక్కడికి వెళ్లాను. ప్రమాదంలో గాయపడ్డ ఇద్దరు వ్యక్తులు.. డ్రైవింగ్‌ చేస్తున్న వ్యక్తి కనిపించడం లేదంటూ కంగారుపడ్డారు. ఆయన కోసం వారితో కలిసి నేనూ వెతికాను. చివరకు ఆయన కల్వర్టులో ఉన్నట్లు గుర్తించి లోపలకు దిగాను. అప్పటికీ ఆయన కొన ఊపిరితో ఉన్నారు. అంతలోనే అక్కడికి వచ్చిన బెటాలియన్‌ సిబ్బంది వారి ప్రత్యేక అంబులెన్సులో ఆయనను నార్కట్‌పల్లి కామినేని ఆస్పత్రికి తరలించారు అని నల్గొండ జిల్లా అన్నెపర్తికి చెందిన ప్రత్యక్ష సాక్షి ఒకరు తెలిపారు.జమ్మూ కశ్మీర్‌లోని ఉగ్రవాదులు, వేర్పాటువాదులకు నిధుల చేరవేత కేసులో విచారణ జరుపుతున్న జాతీయ దర్యాప్తు సంస్థ ఎన్ఐఏ కీలక ముందడుగు వేసింది. పాక్ ప్రేరేపిత ఉగ్రసంస్థ హిజ్బుల్ ముజాహిదీన్ చీఫ్ సయీద్ సలావుద్దీన్ కుమారుడు షకీల్‌‌ను ఎన్ఐఏ అధికారులు అరెస్ట్ చేశారు. శ్రీనగర్‌లోని అతడి నివాసంలో ఇవాళ ఉదయం షకీల్ ‌ను  అదుపులోకి తీసుకున్నట్టు సమాచారం. సయీద్ రెండో కుమారుడైన షకీల్ సౌరాలోని స్కిమ్స్లో సీనియర్ ల్యాబ్ టెక్నీషియన్‌గా పనిచేస్తున్నాడు. మరోవైపు ఆర్టికల్ 35ఏకి మద్దతుగా వేర్పాటువాదులు ఆందోళనకు పిలుపునివ్వడంతో.. శ్రీనగర్‌లోని కొన్ని ప్రాంతాల్లో ఇవాళ నిషేధాజ్ఞలు ఆంక్షలు విధిస్తున్నట్టు జమ్మూ కశ్మీర్ పోలీసులు వెల్లడించారు. పశుగ్రాసం కుంభకోణంలో దోషిగా జైలుశిక్ష పడి తాత్కాలిక బెయిలుపై ఉన్న  ఆర్జేడీ అధినేత లాలూ ప్రసాద్ యాదవ్ ఆ గడువు పూర్తవడంతో రాంచీలోని సీబీఐ ప్రత్యేక కోర్టు ముందు గురువారం లొంగిపోయారు. పెరోల్ పొడిగింపునకు లాలూ చేసిన విజ్ఞప్తిని జార్ఖాండ్ హైకోర్టు నిరాకరించడం, ఈనెల 30లోగా సరెండర్ కావాలని ఆదేశించడంతో ఆయన సీబీఐ కోర్టు ముందు ఇవాళ హాజరయ్యారు. లాలూకు ఎప్పుడు వైద్య సహాయం అవసరమైనా వెంటనే అందజేయాలని కూడా రాష్ట్ర ప్రభుత్వాన్ని హైకోర్టు ఆదేశించింది.పశుగ్రాసం కుంభకోణంలో లాలూను దోషిగా తీర్పునివ్వడంతో గత డిసెంబర్ ‌లో ఆయన జైలుకు వెళ్లారు. ఆ తర్వాత వివిధ ఆరోగ్య కారణాలతో ఆయన రాంచీలోని రిమ్స్ ఆసుపత్రిలోనూ, న్యూఢిల్లీలోని ఎయిమ్స్‌లోనూ చికిత్స పొందారు. ఆ తర్వాత ముంబై ఆసుపత్రిలో మూడు వారాల చికిత్స అనంతరం ఈనెల 25న ఆయన డిశ్చార్జి అయ్యారు. వైద్య చికిత్స కోసం లాలూకు గత మే 11న ఆరువారాల తాత్కాలిక బెయిలును జార్ఖాండ్ హైకోర్టు మంజూరు చేసింది. ఆ తర్వాత ఆయన చేసిన విజ్ఞప్తి మేరకు బెయిలు గడువును ఆగస్టు 24 వరకూ పొడిగించింది. ఆ తర్వాత ఎంతమాత్రం బెయిల్ పొడిగించలేమని కూడా స్పష్టం చేసింది. ఈ నేపథ్యంలో తిరిగి జైలుకు వెళ్లేందుకు సిద్ధపడిన లాలూ సీబీఐ ప్రత్యేక కోర్టులో ఇవాళ లొంగిపోయారు. దీనికి ముందు ఆయన మీడియాతో మాట్లాడుతూ, న్యాయవ్యవస్థ మీద తనకు పూర్తి నమ్మకం ఉందని, తన ఆరోగ్య పరిస్థితి అంత బాగోలేదని చెప్పారు. తనను జైలులోనే కొనసాగించాలా, ఆసుపత్రికి పంపాలా అనేది కోర్టే నిర్ణయిస్తుందని పేర్కొన్నారు. ముగ్గురు ఆడపిల్లల తర్వాత భార్య మళ్లీ గర్భవతి కావడంతో భర్త కసాయిగా మారి భార్యనే హతమార్చిన దారుణ ఘటన ఘజియాబాద్ నగరంలో వెలుగుచూసింది. బీహార్ రాష్ట్రంలోని దర్బంగా ప్రాంతానికి చెందిన రాజీవ్ పొద్దర్ తన భార్య సంజనతో కలిసి ఘజియాబాద్ నగరంలోని దుంధెర ప్రాంతానికి వలస వచ్చాడు. రాజీవ్ పొద్దర్ ఘజియాబాద్ లో దుకాణం నిర్వహిస్తూ ఇక్కడే నివాసముంటున్నాడు. ఇతనికి ముగ్గురు ఆడపిల్లలున్నారు. మళ్లీ భార్య నాలుగోసారి గర్భవతి కావడంతో భర్త రాజీవ్ పొద్దర్ ఆగ్రహం వ్యక్తం చేశాడు. ఇప్పటికే ముగ్గురు ఆడపిల్లలున్నందు వల్ల నాలుగో బిడ్డ పుట్టకుండా అబార్షన్ చేపిద్దామని భర్త చెప్పాడు. దానికి భార్య అంగీకరించలేదు. దీంతో భార్యా భర్తల మధ్య వివాదం జరిగింది. భర్త రాజీవ్ పొద్దర్ వంటగదిలోని కత్తిని తీసుకువచ్చి నాలుగుసార్లు భార్య సంజనను పొడిచి చంపాడు. ఆపై గన్నీబ్యాగులో భార్య శవాన్ని కట్టి దాన్ని రిపబ్లిక్ ప్రాంతంలోని డ్రెయినేజీలో పడేశాడు. ఏమీ తెలియనట్లు తన భార్య కనిపించడం లేదుని భర్తే పోలీసులకు ఫిర్యాదు చేశాడు. పోలీసులు సంజన మృతదేహాన్ని స్వాధీనం చేసుకొని పోస్టుమార్టం చేయించగా కత్తితో పొడవడం వల్లనే మరణించిందని తేలింది. భర్త రాజీవ్ పొద్దర్ ను పోలీసులు ఇంటరాగేట్ చేయగా తానే హత్య చేసినట్లు అంగీకరించాడు. దీంతో పోలీసులు రాజీవ్ పొద్దర్ పై కేసు నమోదు చేసి నిందితుడిని అరెస్టు చేశారు. వేర్పాటువాదులు ఇచ్చిన బంద్ పిలుపుతో శ్రీనగర్‌లోని పలు ప్రాంతాల్లో పోలీసులు తాజా ఆంక్షలు విధించారు. జమ్మూకశ్మీర్‌లో శాశ్వత నివాసులకు ప్రత్యేక హోదాను కల్పిస్తున్న రాజ్యాంగంలోని 35ఎ అధికరణను రద్దు చేయాలంటూ దాఖలైన పలు పిటిషన్లపై సుప్రీంకోర్టు శుక్రవారం విచారణ జరపనున్న నేపథ్యంలో వేర్పాటువాదుల కూటమి జాయింట్ రెసిస్టెన్స్ లీడర్‌షిప్ జేఆర్ఎల్ గురు, శుక్రవారం బంద్‌కు పిలుపునిచ్చింది. జేఆర్ఎల్ బ్యానర్‌పై వేర్పాటవాద నేతలు సైయద్ అలి గిలానీ, మిర్వాయిజ్ ఉమర్ ఫరూఖ్, యాసిన్ మాలిక్ తదితరులు ఈ బంద్ పిలుపునిచ్చారు.  కాగా, వేర్పాటువాదుల బంద్ పిలుపుతో నౌహట్టా, ఖాన్యర్, రైనావరి, ఎంఆర్ గుంజ్, సఫ కాదల్ పోలస్‌ స్టేషన్ పరిధిలోని ప్రాంతాల్లో ఆంక్షలు విధించినట్టు పోలీసులు ఒక ప్రకటనలో తెలిపారు. అలాగే క్లార్‌ఖుడ్, మైసుమా పోలీస్ స్టేషన్ పరిధిలోకి వచ్చే ప్రాంతాల్లోనూ గురు, శుక్రవారాల్లో పాక్షిక ఆంక్షలు కొనసాగిస్తున్నారు. శాంతిభద్రతల పరిరక్షణ భాగంగానే ఆంక్షలు విధించినట్టు ఆ ప్రకటన తెలిపింది. మరోవైపు, బారాముల్లా బనిహాల్ మధ్య రైల్వే సర్వీసులను గురు, శుక్రవారాల్లో రద్దు చేశారు. ఈ రెండు రోజుల్లో అడ్మిషన్ల కోసం జరగాల్సిన పోస్ట్ గ్రాడ్యుయేషన్ ఎంట్రన్స్ పరీక్షలను రీషెడ్యూల్ చేస్తున్నట్టు కశ్మీర్ యూనివర్శిటీ ప్రకటించింది. అలాగే ఇవాళ, రేపు జరగాల్సిన పలు పెళ్లిళ్లు కూడా వాయిదా పడ్డాయి. దివంగత నేత హరికృష్ణ అంతిమయాత్ర మొదలైంది. మధ్యాహ్నం రెండు గంటల ప్రాంతలో స్వగృహం నుంచి హరికృష్ణ పార్థివ దేహం బయటకు తీసుకువచ్చారు. ముఖ్యమంత్రి చంద్రబాబు స్వయంగా తన బావమరిది హరికృష్ణ పాడె పట్టుకున్నారు. ఒకవైపు చంద్రబాబు, మరోవైపు సుప్రీంకోర్టు మాజీ న్యాయమూర్తి జాస్తి చలమేశ్వర్ పాడె పట్టుకున్నారు. ఎన్టీఆర్, కల్యాణ్‌రామ్‌, కుటుంబ సభ్యులు అశ్రునయనాలతో ముందు నడిచారు. హరికృష్ణ అమర్ రహే అంటూ అభిమానులు నినాదాలు చేశారు. హరికృష్ణ భౌతికకాయాన్ని అక్కడి నుంచి వైకుంఠ రథం ప్రచార రథం ఎక్కించారు. దాదాపు పది కిలోమీటర్ల మేర అంతిమయాత్ర సాగి మహాప్రస్థానం చేరుకోగానే ప్రభుత్వ లాంఛనాలతో హరికృష్ణ అంత్యక్రియలు జరగనున్నాయి   లోక్‌సభకు వచ్చే ఏడాది జరుగనున్న ఎన్నికలకు సంబంధించి బీహార్‌లో ఎన్‌డిఎ సీట్ల పంపకాన్ని ఖరారు చేసింది. జనతాదళ్‌ యునైటెడ్‌ జెడియుకు 12 సీట్లు కేటాయించారు. లోక్‌ జనశక్తి పార్టీ ఎల్‌జెపి ఐదు సీట్లు కేటాయించారు. బిజెపి 20 సీట్లలో పోటీ చేయనున్నది. రాష్ట్రీయ లోక్‌ సమతా పార్టీ ఆర్‌ఎల్‌ఎస్‌పి కూడా ఎన్‌డిఎ కూటమి తరఫున పోటీ చేస్తే బిజెపి కోటాలోనుంచి రెండు సీట్లను కేటాయించనున్నారు. ప్రధాని నరేంద్ర మోడీ రెండవ పర్యాయం అధికారం చేపట్టడం కోసం అన్ని వర్గాలనుంచి ఓట్లను రాబట్టడానికి కృషి చేస్తున్నామని ఆర్‌ఎల్‌ఎస్‌పి అధినేత, కేంద్ర మంత్రి ఉపేంద్ర కుష్వాహా ఇటీవల చెప్పారు. బిజెపి అధినేత అమిత్‌షా, జెడియు అధ్యక్షుడు, బీహార్‌ ముఖ్యమంత్రి నితీశ్‌ కుమార్‌లతో చర్చల అనంతరం సీట్ల పంపంకానికి తుది రూపు ఇచ్చారు. కోటప్పకొండలో పర్యటిస్తున్న ఏపీ స్పీకర్ డాక్టర్ కోడెల శివప్రసాదరావు.అభివృద్ధి కార్యక్రమాలను పరిశీలించిన స్పీకర్.హిల్ పెస్టివల్ నాటికి అభివృద్ధి కార్యక్రమాలు పూర్తిచేయాలని అధికారులను ఆదేశించిన స్పీకర్. అక్కినేని నాగార్జున తమ్ముడు తమ్ముడు అనే ఆప్యాయంగా పిలిచెదవాడు.సీతారామరాజు సినిమా నుంచి కలిసి పనిచేసాము. ఎప్పుడు కలిసినా ఎంతో ఆప్యాయంగా పాలకరించేవారు.కుటుంబ సభ్యులకు తీరని లోటు.హరికృష్ణ కుటుంబానికి తీవ్ర సంతాపం తెలుపుతున్నాను.కి.శే పరిటాల రవీంద్ర గారి 61 వ జయంతి సందర్భంగా వెంకటాపురంలోని పరిటాల రవీంద్ర ఘాట్ లో ఘన నివాళులు.నివాళులు అర్పించిన మంత్రి పరిటాల సునీత మరియు కుటుంబ సభ్యులు .కార్యక్రమానికి హాజరై నివాళులు అర్పించిన జిల్లా, నియోజకవర్గ తెదపా నాయకులు, కార్యకర్తలు, పరిటాల అభిమానులు.హరికృష్ణ నా నియోజకవర్గంలో ఎన్టీఆర్ విగ్రహ ఆవిష్కరణకు వచ్చారు.చంద్రబాబు బస్సు యాత్రలో, సత్తుపల్లి లో మీటింగ్ లో కలిసాము.ముక్కు సూటిగా మాట్లాడే వ్యక్తి హరికృష్ణ. తిరుమల వెంకన్నను దర్శించుకున్న ఏపీ మంత్రి భూమా అఖిలప్రియ దంపతులు.భార్గవ్ రామ్ తో నిన్న ఆళ్లగడ్డలో బంధువులు, ప్రజల సమక్షంలో  పెళ్లి జరిగడం అనందంగా ఉంది.అమ్మానాన్న,లేని లోటును ప్రజలు తీర్చారు. తన ఇంట్లో ఆ ఒక్క చిన్న శుభకార్యం జరిగినా తిరుమలకు నడుచుకొని వచ్చి మ్రొక్కులు చెల్లించుకునేవాళ్ళం.తిరుమల శ్రీవారిని దర్శించుకున్న తెలుగుదేశం ఎంపి కేశినేని నాని.టాటా ట్రస్ట్ ఆధ్వర్యంలో 1000 పడకల హాస్పిటల్ తిరుపతి అలిపిరికి సమీపంలో నిర్మిస్తున్నారు.  ఈ రోజు సాయంత్రం రతన్ టాటా తిరుమలకు చేరూకొని రేపు ఉదయం స్వామివారి దర్శనమ్ చేసుకొనున్నారు.రేపు సీఎం, రతన్ టాటా కేన్సర్ హాస్పిటల్ కు భూమి పూజ చేయనున్నారు. 20వ డివిజన్ టెక్కేమిట్ట కు చెందిన బి.సి. నేత భీమనపల్లి జనార్దన్ 200 మంది అనుచరులతో రూరల్ ఎమ్మెల్యే కోటంరెడ్డి శ్రీధర్ రెడ్డి సమక్షంలో పార్టీలో చేరిక. వైసిపి లో చేరిన బి.సి. నేత భీమనపల్లి జనార్దన్, వారి మిత్రులకు కండువాలు కప్పి, పార్టీలోకి సాదరంగా ఆహ్వానించిన రూరల్ ఎమ్మెల్యే కోటంరెడ్డి శ్రీధర్ రెడ్డి. వైఎస్ఆర్ కాంగ్రెస్ పార్టీలో కష్టం చేస్తున్న ప్రతి కార్యకర్త ఋణం తీర్చుకుంటా.  రూరల్ ఎమ్మెల్యే కోటంరెడ్డి శ్రీధర్ రెడ్డి.  ప్రజల సమస్యలు తెలుసుకునేందుకు శ్రీ వైయస్‌ జగన్‌మోహన్‌రెడ్డి చేపట్టిన సుదీర్ఘ పాదయాత్ర ప్రజా సంకల్పయాత్రకు నేడు సరిగ్గా 250వ రోజు.నిన్న సాయంత్రం వరకు 2842.3 కి.మీ నడిచిన జననేత.గత ఏడాది నవంబరు 6వ తేదీన వైయస్సార్‌ జిల్లా ఇడుపులపాయలో ప్రారంభమైన ప్రజా సంకల్ప యాత్ర.ఇప్పటి వరకు 10 జిల్లాలలో పూరై్తన శ్రీ వైయస్‌ జగన్‌ పాదయాత్ర.ప్రస్తుతం 11వ జిల్లాలో కొనసాగుతున్న యాత్ర. విశాఖ జిల్లా అనకాపల్లి నియోజకవర్గంలో ప్రజా సంకల్పయాత్ర.అలుపెరగకుండా నిర్విరామంగా 9 నెలలకు పైగా నడుస్తున్న శ్రీ వైయస్‌ జగన్‌. ప్రతి చోటా ప్రజలతో మమేకం. వారి సమస్యలు తెలుసుకునే ప్రయత్నం.నానాటికీ ప్రజా సంకల్పయాత్రకు పెరుగుతున్న ఆదరణ.అందుకే జననేతకు ప్రతి చోటా విజ్ఞప్తుల వెల్లువ. ఇక ఇవాళ.విశాఖ జిల్లా అనకాపల్లి నియోజకవర్గం, తుమ్మపాల శివారు నుంచి యాత్ర ప్రారంభం.మార్టూరు క్రాస్, బవులవాడ, త్రిమూర్తులు నగర్‌ మీదుగా దర్జీనగర్‌ వరకు సాగిన పాదయాత్ర.యాత్రలో ప్రతి చోటా జన నీరాజనం. ఎక్కడికక్కడ జననేతకు స్వాగతం చెప్పేందుకు బారులు తీరిన మహిళలు.సమస్యలు చెప్పుకున్న మహిళలు. దివ్యాంగులు. రైతులు, వృద్ధులు.సెల్ఫీలు దిగిన విద్యార్థినీ విద్యార్థులు. మహిళలు యాత్రకు సంఘీభావం ప్రకటించిన ముస్లింలు. జననేతతో కలిసి ప్రార్థన.దర్జీనగర్‌ శివారులోని శిబిరం వద్ద భోజన విరామం కోసం ఆగిన శ్రీ వైయస్‌ జగన్‌.  నారా హమారా టిడిపి హమారా సభ ను భగ్నం చేయాలని వైయస్సార్ కాంగ్రెసు పార్టీ కుట్ర చేసింది. వారం రోజుల పాటు ప్రణాళిక రచించి పథకం ప్రకారం సభ లో గొడవ చేయించారు. మొదటి నుంచి వైస్సార్సీపీ ది అప్రజాస్వామికం, అరాచక వాదం. గతంలో వైఎస్ రాజశేఖరరెడ్డి ముఖ్యమంత్రి చెన్నా రెడ్డి ని దింపడానికి అల్లర్లు సృష్టించారు. తుని లో కూడా అల్లకల్లోలం సృష్టించారు. నారా హమారా సభ ను చెడగొట్టడానికి 8 మంది ని పంపారు. వారంతా నంద్యాల వైసీపీ కార్యకర్తలు. హబీబుల్లా అనుచరులు. కేసులు ఉన్నాయి. నేర చరిత్ర కలిగిన వారిని ఎందుకు పంపారు. చట్టం తన పని తాను చేస్తే ముస్లిం లపై కక్ష అంటూ దుష్ప్రచారం.కేరళ వరదల కారణంగా ఇప్పటి వరకు 483 మంది ప్రాణాలు కోల్పోయినట్లు రాష్ట్ర ముఖ్యమంత్రి పినరయి విజయన్‌ తెలిపారు. గురువారం నిర్వహించిన ప్రత్యేక అసెంబ్లీ సమావేశంలో ఆయన మాట్లాడుతూ వరద బీభత్సానికి సంబంధించిన విషయాలను వెల్లడించారు. శతాబ్ద కాలంలో ఎన్నడూ లేనంతగా వరదలకు కేరళను అల్లకల్లోలం చేసినట్లు ఆయన పేర్కొన్నారు. వరదల సమయంలో దాదాపు 14.50లక్షల మంది ప్రజలు సహాయక శిబిరాల్లో ఉన్నారని తెలిపారు. వరదల కారణంగా 15 మంది గల్లంతయ్యారని చెప్పారు.తాజా గణాంకాల ప్రకారం 305 పునరావాస కేంద్రాల్లో 59296 మంది తలదాచుకుంటున్నారు. మొత్తం 57 వేల ఎకరాల్లోని పంట నీటమునిగిపోయింది.  దీని నష్టం చాలా ఎక్కువగా ఉంది. ఆగస్టు 9 నుంచి 15 మధ్యలో 98.5మి.మీ వర్షపాతం నమోదవుతుందని వాతావరణ శాఖ అధికారులు చెప్పారు.కానీ 352.2ఎంఎం వర్షపాతం నమోదైంది. రాష్ట్రంలోని డ్యాంలు అన్ని నీటితో నిండిపోయాయి. ప్రమాదకర స్థాయిని మించి ప్రవహించాయి. వరద తీవ్రత కారణంగా రాత్రికి రాత్రే డ్యాంల గేట్లను ఎత్తివేయాల్సి వచ్చింది. ప్రమాద స్థాయిని గుర్తిస్తూ ఎప్పటికప్పుడు అధికారులు ప్రజలను అప్రమత్తం చేశారు. దాదాపు 14 రోజుల్లో కేరళకు విరాళంగా రూ.713.92కోట్లు వచ్చాయి అని ఆయన సీఎం విజయన్‌ తెలిపారు.వరద వల్ల నష్టపోయిన కేరళకు పునర్‌వైభవం తీసుకొచ్చేందుకు చాలా సమయం పడుతుందని ఆయన అన్నారు. ఈ సందర్భంగా ప్రాణాలను సైతం లెక్కచేయకుండా ప్రజలను కాపాడేందుకు సహాయక చర్యల్లో పాల్గొన్న భారత ఆర్మీ, నావికాదళం, బీఎస్‌ఎఫ్‌, ఎన్డీఆర్‌ఎఫ్‌, ఐటీబీపీ జవాన్లకు ఆయన ప్రత్యేక కృతజ్ఞతలు తెలిపారు. సహాయక చర్యల్లో కీలక పాత్ర పోషించిన మత్స్య కారులకు ఆయన సెల్యూట్‌ చేశారు. తెదేపా పొలిట్ బ్యూరో సభ్యుడు నందమూరి హరికృష్ణ అంతిమయాత్రకు తెదేపా శ్రేణులు, నందమూరి అభిమానులు భారీగా తరలివచ్చారు. మెహదీపట్నంలోని హరికృష్ణ నివాసం నుంచి ప్రారంభమైన అంతిమయాత్రకు భారీగా అభిమానులు తరలిరావడంతో రోడ్లన్నీ రద్దీగా మారాయి.దివ్యాంగుడైన తెదేపా కార్యకర్త, నందమూరి వీరాభిమాని చక్రాల కుర్చీలో కూర్చుని అంతిమయాత్రలో పాల్గొన్నారు. వైకల్యాన్ని సైతం లెక్కచేయకుండా తమ అభిమాన నాయకుడికి కన్నీటి వీడ్కోలు పలికేందుకు అంతిమయాత్రను అనుసరించారు.మరో వైపు అంతిమయాత్ర మార్గంలో వెళ్లే వాహనదారులకు ఇబ్బందులు తలెత్తకుండా ఉండేందుకు హైదరాబాద్, సైబరాబాద్ పోలీస్‌ కమిషనరేట్ల పరిధిలో ట్రాఫిక్ ఆంక్షలు విధించారు.మెహదీపట్నం, నానాల్ నగర్ X రోడ్, టోలిచౌక్‌, విస్పర్ వ్యాలీ టీ జంక్షన్ మీదుగా జూబ్లీహిల్స్‌ మహాప్రస్థానం వరకూ అంతిమ యాత్ర కొనసాగనుంది. వాహనదారులు ప్రత్యామ్నాయ మార్గాల్లో గమ్యస్థానాలకు చేరాలని ట్రాఫిక్ విభాగం సూచించింది.జూబ్లిహిల్స్ మహాప్రస్థానంలో సాయంత్రం తెలంగాణ రాష్ట్ర ప్రభుత్వం అధికారిక లాంఛనాలతో అంత్యక్రియలు నిర్వహించనున్నారు. గ‌డిచిన ఆర్నెళ్లుగా కాంగ్రెస్ అంత‌కంత‌కు బ‌లోపేతం అవుతున్న సంగ‌తి తెలిసిందే. ఏఐసీసీ అధ్య‌క్షుడు, యువ‌రాజా రాహుల్‌గాంధీ రెండ్రోజుల సుడిగాలి ప‌ర్య‌ట‌న అనంత‌రం తెలంగాణ‌లో ప‌ట్టు బిగించేందుకు ఉన్న అన్ని అస్త్రాల్ని కాంగ్రెస్ రెడీ చేసుకుంటోంది. ముంద‌స్తు ఎన్నిక‌లు అంటూ ఒక‌టే హ‌డావుడి సాగుతున్న ఈ సంద‌ర్భంలో కొన్ని కీల‌క మార్పులు ఉంటాయ‌ని తెలుస్తోంది. అయితే కాంగ్రెస్‌నే న‌మ్ముకుని పార్టీ కండువా మార్చిన ఫైర్‌బ్రాండ్‌ రేవంత్ రెడ్డిని అధిష్ఠానం మ‌రిచిందా? ఆయ‌నకు పార్టీలో చేరిక వేళ ఇచ్చిన ప్రామిస్‌ని అధిష్టానం నిల‌బెట్టుకుంటుందా? లేదా? అన్న ఆస‌క్తిక‌ర చ‌ర్చ సాగుతోంది. తెలుగుదేశం పార్టీ నామ‌రూపాల్లేని స‌న్నివేశంలోకి వెళ్లిపోయిన క్ర‌మంలోనే కొడంగ‌ల్ ఎమ్మెల్యే రేవంత్ రెడ్డి కాంగ్రెస్‌లో చేరారు. ఆయ‌న కాంగ్రెస్‌లో చేరుతున్న వేళ టీపీసీసీ కార్యనిర్వాహక అధ్యక్ష పదవి లేక ఎన్నికల ప్రచార కమిటీ చైర్మెన్ పదవుల్లో ఏదో ఒక‌టి ఇస్తామ‌ని రాహుల్ గాంధీ నుంచి స్ప‌ష్టంగా హామీ ల‌భించింది. అయితే ఇప్ప‌టివ‌ర‌కూ ఎలాంటి ప‌ద‌వీ రేవంత్‌ని వ‌రించ‌లేదు. ఇన్నాళ్లు ఓపిగ్గానే ఆయ‌న ఎదురు చూశారు. అయితే పార్టీ ప్ర‌చారం కోసం బ‌య‌ట‌కు వెళితే మాత్రం ఏదో ఒక ప‌ద‌వి ఉంటేనే త‌న‌కు గౌర‌వం. కానీ ఇన్నాళ్లు ప‌ద‌వి లేక అత‌డు త‌న సొంత నియోజ‌క‌వ‌ర్గం వ‌ర‌కూ ప‌రిమితం కావాల్సి వ‌స్తోంది. ఇక‌పోతే రేవంత్‌కి రావాల్సిన ఆ ప‌దవి ఇన్నాళ్లు ద‌క్క‌కుండా పార్టీలోని కొంద‌రు సీనియ‌ర్లే మోకాల‌డ్డుతున్నార‌న్న ప్ర‌చారం సాగుతోంది. స‌రిగ్గా ఇలాంటి వేళ యువ‌రాజా రాహుల్ గాంధీ నుంచి పీసీసీ చీఫ్ ఉత్తమ్ కుమార్ రెడ్డికి ఢిల్లీకి రావాల్సిందిగా పిలుపొచ్చింది. దీంతో అత‌డు ఆఘ‌మేఘాల మీద దిల్లీ వెళ్లారు. పార్టీలో క‌మిటీల్ని ఇంకా విస్త‌రించాల‌ని, అలానే రేవంత్‌కి స‌రిత‌గ్గ బాధ్య‌త‌ల్ని అప్ప‌గించే స‌మ‌యం వ‌చ్చింద‌ని రాహుల్ ఉత్త‌మ్‌తో క్లియ‌ర్ క‌ట్‌గా తేల్చి చెబుతార‌నే భావిస్తున్నారు. ఇటీవ‌లి రెండ్రోజుల ప‌ర్య‌ట‌న‌లో రేవంత్ స్వ‌యంగా రాహుల్‌తో మ‌న‌సు విప్పి మాట్లాడారు. అప్పుడే స్థానికంగా కాంగ్రెస్ ప‌రిస్థితి ఎలా ఉందో రేవంత్‌ని రాహుల్ గాంధీ ప్ర‌శ్నించార‌ట‌. దీనిని బ‌ట్టి ఇన్నాళ్టికి రేవంత్ అవ‌స‌రం ఎంతో కూడా రాహుల్‌కి క్లారిటీ వ‌చ్చింద‌ని, ఈసారి ప్ర‌చార క‌మిటీ ఛైర్మ‌న్‌గా రేవంత్‌ని ఎంపిక చేసుకునే ఛాన్సుంద‌ని ప్ర‌చారం సాగుతోంది. ఉత్త‌మ్‌కి ధీటుగా వ్య‌క్తిగ‌త ఇమేజ్ ఉన్న నాయ‌కుడు రేవంత్‌. కాబ‌ట్టి అత‌డికి స‌ముచిత స్థానం క‌ల్పించే దిశ‌గా చ‌ర్య‌లు చేప‌ట్ట‌నున్నార‌ని తెలుస్తోంది. త్వ‌ర‌లోనే తెలంగాణ కాంగ్రెస్ కీల‌క నేత‌ల‌తో రాహుల్ మ‌రోసారి భేటీ కానున్నారు. ఈ భేటీ అనంత‌రం పార్టీలో కొన్ని కొత్త నియ‌మాకాల‌కు గ్రీన్ సిగ్న‌ల్ ఇస్తార‌ని తెలుస్తోంది.  వచ్చేనెల తొలి ఐదు రోజులు బ్యాంకింగ్‌ కార్యకలాపాలు స్తంభించనున్నాయి.వరుస సెలవులు, సమ్మె కారణంగా 1 నుంచి 5వ తేదీ వరకు పలు రాష్ట్రాల్లో సేవలకు ఆటంకం కలగనుంది. సెప్టెంబరు 1 తొలి శనివారం పనిదినమైనా.. కొన్ని రాష్ట్రాల్లో మాత్రం సెలవు. లేదంటే ఒక పూట మాత్రమే పని చేస్తాయి. 2వ తేదీ ఆదివారం కాగా 3వ తేదీ జన్మాష్టమి సెలవు వచ్చింది. అనంతరం 4, 5 తేదీల్లో యునైటెడ్‌ ఫోరమ్‌ ఆఫ్‌ రిజర్వ్‌ బ్యాంక్‌ ఆఫీసర్స్‌ అండ్‌ ఎంప్లాయీస్‌ ఫోరంయూఎ్‌ఫఆర్‌బీవోఈ సమ్మెకు పిలుపునిచ్చింది. ఆ రెండు రోజులు ఆర్బీఐ సిబ్బంది మూకుమ్మడి సెలవు పెట్టే అవకాశం ఉంది. ఆర్బీఐ ఉద్యోగుల సమ్మె వల్ల దేశవ్యాప్తంగా బ్యాంకింగ్‌ కార్యకలాపాలు స్తంభించిపోయే ప్రమాదం ఉంది.గుర్తు తెలియని వాహనం ఢీ చిరుత పులి మృతి.మండలంలోని నేషనల్ హైవే లోని తమ్మినాయునిపల్లి వద్ద గురువారం అర్ధరాత్రి 12 గంటల ప్రాంతంలో గుర్తు తెలియని వాహనం డి కొన్న ప్రమాదంలో చిరుత పులి అక్కడి కక్కడే మృతి చెందింది.సమాచారం తెలుసుకున్న ఫారెస్ట్ అధికారులు అక్కడికి చేరుకొని పోస్ట్ మార్టం నిమిత్తం పెనుకొండకు తరలించారు.మలేషియాలోని హిందూ దేవాలయం బటుకేవ్స్‌ ఆలయంపై నేషనల్‌ హెరిటేజ్‌ ఆగ్రహం వ్యక్తం చేసింది. 12 ఏళ్లకోసారి జరిగే కార్తికేయ ఉత్సవంలో భాగంగా ఆలయంతో పాటు మెట్లకు ఆకర్షణీయమైన రంగులేశారు.అయితే ఈ ఆలయ విశిష్టతల దృష్ట్యా దీనికి వారసత్వ గుర్తింపు దక్కింది.దీంతో తమ అనుమతి లేకుండా ఆలయానికి రంగులద్దినందుకు ఆలయ కమిటీపై నేషనల్‌ హెరిటేజ్‌ సంస్థ నిప్పులు చెరిగింది.తమిళులు ఎక్కువగా ఉండే ఈ ఆలయ ప్రాంతం ప్రముఖ బటు గుహల మధ్యన ఉంది. కౌలాలంపూర్‌ శివారులో ఉన్న ఈ ఆలయం అక్కడి పర్యాటకానికి పెట్టింది పేరు. ఒకే ఆవరణలో సుమారు ఎనిమిది ఆలయాలను ఇక్కడ పునరుద్ధరించారు. ఇందులోనూ సుబ్రహ్మణ్య స్వామి ఆలయం ఇక్కడ చాలా ప్రసిధ్ది చెందింది. ఈ ఆలయాలను చేరుకోవాలంటే 272 మెట్లు ఎక్కాలి. దీంతో ఇటు పర్యాటకులను ఆకట్టుకోవడానికి, అటు ఉత్సవాలకు కలిపి ఆలయాన్ని రకరకాల రంగులతో అందంగా తీర్చిదిద్దారు.కలైడోస్కోప్‌ను ఉపయోగించి కాంతివంతమైన రంగులను వేశారు.అయితే ఎటువంటి అనుమతులు లేకుండా ఆలయాన్ని ఇలా తీర్చిదిద్దటంపై నేషనల్‌ హెరిటేజ్‌ ఆలయ కమిటీపై మండిపడింది.నేషనల్‌ హెరిటేజ్‌ చట్టం 2005కు సంబంధించిన సెక్షన్‌ 40ను ఉల్లంఘించినందుకుగానూ కఠిన చర్యలు తీసుకోవడడానికి రంగం సిద్ధం చేసుకుంది. దీనిపై గల కారణాలను వివరిస్తూ నివేదిక సమర్పించాలని ఆలయకమిటీని ఆదేశించింది.ఎగువ ప్రాంతాల నుంచి వరద కొనసాగుతుండటంతో శ్రీశైలం, నాగార్జునసాగర్‌కు భారీగా నీరు వచ్చి చేరుతోంది. శ్రీశైలం పూర్తిస్థాయి నీటిమట్టం 885 అడుగులు కాగా.. గురువారం సాయంత్రానికి 882 90 అడుగులకు చేరుకుంది. 203 టీఎంసీల నీటి నిల్వ ఉంది. జూరాల నుంచి 1,24,969 క్యూసెక్కులు వస్తోంది. దీంతో కుడి, ఎడమగట్టుల్లో విద్యుదుత్పత్తికి 73344 క్యూసెక్కులు వినియోగిస్తున్నారు.పోతిరెడ్డిపాడు హెడ్‌రెగ్యులేటర్‌కు 24000, హంద్రీనీవా సుజల స్రవంతికి 2363, మహాత్మాగాంధీ కల్వకుర్తి ఎత్తిపోతల పథకానికి 2,400 క్యూసెక్కులు విడుదల చేస్తున్నారు. నాగార్జునసాగర్‌కు 73వేల క్యూసెక్కులు వస్తుండటంతో జలాశయంలో క్రమంగా నీటిమట్టం పెరుగుతోంది.  పూర్తిస్థాయి నీటిమట్టం 590 అడుగులు కాగా... గురువారం సాయంత్రానికి 581.70 అడుగులకు చేరుకుంది.కాంగ్రెస్‌ చీఫ్‌ రాహుల్‌ గాంధీ ఆరెస్సెస్‌ కార్యక్రమంలో పాల్గొంటారా, ఆహ్వానాన్ని తిరస్కరిస్తారా అనే ఉత్కంఠకు కాంగ్రెస్‌ తెరదించింది. రాహుల్‌ లేదా పార్టీ నుంచి మరో నేత ఎవరైనా ఆరెస్సెస్‌ కార్యక్రమానికి హాజరయ్యే ప్రస్తక్తే లేదని సీనియర్‌ కాంగ్రెస్‌ నేత మల్లిఖార్జున ఖర్గే స్పష్టం చేశారు. ముందు ఆహ్వానం అందనీయండి..ఇదంతా ఎన్నికలను దృష్టిలో పెట్టుకుని చేస్తున్నారని ఖర్గే పేర్కొన్నారు. వచ్చే నెలలో ఢిల్లీలో జరిగే ఓ కార్యక్రమంలో ఉపన్యాసం ఇచ్చేందుకు రాహుల్‌ను ఆహ్వానించాలని ఆరెస్సెస్‌ యోచిస్తున్నట్టు వార్తలు వచ్చిన సంగతి తెలిసిందే. ఆరెస్సెస్‌ భావజాలం, సిద్ధాంతాలతో కాంగ్రెస్‌ విభేదిస్తుందని, బీజేపీ, కాషాయకూటమిని అధికారం నుంచి దూరం పెట్టేందుకే కర్ణాటకలో తమ పార్టీ సీఎం పదవినే వదులుకున్నదని ఖర్గే గుర్తు చేశారు. కర్ణాటకలో ఓ చిన్న ప్రాంతీయ పార్టీ జేడీ ఎస్‌కి కేవలం 37 మంది ఎమ్మెల్యేలు ఉన్నా తమకు 80 మంది ఎమ్మెల్యేలు ఉన్నప్పటికీ లౌకిక శక్తుల బలోపేతానికి సీఎం పదవిని వదులుకున్నామని చెప్పుకొచ్చారు.ఆరెస్సెస్‌ కార్యక్రమానికి కాంగ్రెస్‌ పార్టీ నేతలు ఎవరూ వెళ్లే ప్రసక్తే లేదని తేల్చిచెప్పారు.దేశానికి, దళితులు,వెనుకబడిన వర్గాల వారికి ఆరెస్సెస్‌ సిద్ధాంతం విషంతో సమానమని ఆయన అభివర్ణించారు. ఆరెస్సెస్‌ కార్యక్రమానికి వెళ్లడం గురించి రాహుల్‌ తనను సంప్రదిస్తే ఆ కార్యక్రమానికి వెళ్లవద్దని తాను సూచిస్తానని స్పష్టం చేశారు.
కోస్తా, రాయలసీమలో పొడివాతావరణం నెలకొంది. రుతుపవనాలు బలహీనంగా ఉండడంతో అనేక ప్రాంతాల్లో ఆకాశం నిర్మలంగా ఉంది. గడచిన మూడు రోజుల నుంచి వర్షాలు కురవలేదు. పొడివాతావరణంతో ఎండ తీవ్రత కొనసాగింది. ప్రధానంగా రాయలసీమ, దక్షిణకోస్తాలో పగటి ఉష్ణోగ్రతలు సాధారణం కంటే రెండు నుంచి నాలుగు డిగ్రీలు ఎక్కువగా నమోదయ్యాయి. నెల్లూరులో 38  పాయింట్ 5 డిగ్రీల గరిష్ఠ ఉష్ణోగ్రత నమోదైంది. కాగా పశ్చిమ బెంగాల్‌ పరిసరాల్లో ఉపరితల ఆవర్తనం ఆవరించినా ఎటువంటి ప్రభావం చూపడంలేదని వాతావరణ అధికారి ఒకరు తెలిపారు. ఎండతీవ్రతతో రానున్న ఇరవై నాలుగు గంటల్లో కోస్తా, రాయలసీమలో అక్కడక్కడా ఉరుములతో వర్షాలు కురిసే అవకాశం ఉందని తెలిపారు.   టీపీసీసీ కార్యనిర్వాహక అధ్యక్షుడు భట్టి విక్రమార్కతో ప్రజాకవి గద్దర్‌ భేటీ అయ్యారు. కుల, మత, వర్గ విభేదాలు లేని సామాజిక తెలంగాణ ఏర్పడితేనే ప్రజలకు మేలు జరుగుతుందని ఈ సమావేశంలో ఇరువురు చర్చించుకున్నారు. ఆదివారం భట్టి నివాసానికి గద్దర్‌ వచ్చారు. సామాజిక తెలంగాణ ఏర్పాటులో భట్టి విక్రమార్క చూపుతున్న చొరవను ఈ సందర్భంగా గద్దర్‌ అభినందించారు. సబ్బండ వర్గాలు ఆర్థిక, విద్య, వైద్య రంగాల్లో అభివృద్ధి సాధిస్తేనే, తెలంగాణ రాష్ట్ర ఏర్పాటుకు సార్థకం చేకూరినట్లవుతుందని గద్దర్‌ అన్నారు. కాంగ్రెస్‌ పార్టీ మొదటి నుంచీ సామాజిక తెలంగాణనే కోరుకుందని భట్టి విక్రమార్క పేర్కొన్నారు. వ్యవసాయం లాభసాటిగా మారినప్పుడే రైతులు, రైతు కూలీల కళ్లల్లో ఆనందం కనిపిస్తుందన్నారు. సామాజిక, సాంస్కృతిక తెలంగాణ ఏర్పాటు దిశగా అడుగులు పడుతున్నాయని భట్టి పేర్కొన్నారు. సామాజిక తెలంగాణ ఏర్పాటు దిశగా కలిసి పనిచేయాలని ఆకాంక్షించారు. కాగా, ముందస్తు ఎన్నికలు సమీపించిన తరుణంలో భట్టితో గద్దర్‌ భేటీ కావటం ప్రాధాన్యం సంతరించుకుంది. కొరాపుట్‌ రాయగడ రైల్వే మార్గంలో దమన్‌జోడి వద్ద ఆదివారం సాయంత్రం గూడ్సు రైలు పట్టాలు తప్పింది. దమన్‌జోడి స్టేషన్‌ మాస్టర్‌ ముదులి తెలిపిన వివరాల ప్రకారం దమన్‌జోడి నాల్కో కర్మాగారం నుంచి అల్యూమినియం పౌడరుతో గూడ్సు రైలు విశాఖపట్నానికి వెళ్తుండగా దమన్‌జోడి సమీపంలో సాయంత్రం 4.30 గంటలకు రైలు పట్టాలు తప్పింది. మొత్తం 15 బోగీలు పట్టాలు తప్పినట్లు చెబుతున్నారు. కొరాపుట్‌ నుంచి రైల్వే అధికారులు సంఘటన స్థలానికి చేరుకుని పరిశీలించారు. సహాయక చర్యలను ప్రారంభించారు. పట్టాలు తప్పిన వ్యాగన్ల నుంచి అల్యూమినియం పౌడరును అన్‌లోడ్‌ చేసే ప్రయత్నాలు చేస్తున్నారు. విశాఖపట్నం నుంచి రైల్వే అధికారులు దమన్‌జోడి చేరుకోనున్నారు. రైలు పట్టాలు తప్పడంతో కొరాపుట్‌ రాయగడల మధ్య రైళ్ల రాకపోకలకు అంతరాయం ఏర్పడింది. కొరాపుట్‌ రవుర్కెలా ఎక్స్‌ప్రెస్‌ను రద్దు చేయగా శ్యామలేశ్వరి ఎక్స్‌ప్రెస్‌ లక్ష్మీపూర్‌లో, సంబల్‌పూర్‌ కొరాపుట్‌ ప్యాసింజర్‌ రైలును రాయగడలో నిలిపివేశారు. జగదల్‌పూర్‌ నుంచి భువనేశ్వర్‌ వెళ్లే హిరాఖండ్‌ ఎక్స్‌ప్రెస్‌ రైలును వయా అరకు, కొత్తవలస మీదుగా మళ్లించారు.రైలు నెమ్మదిగా వెళ్లడంతో ప్రమాదంలో ఎలాంటి ప్రాణహాని లేకుండా పెను ప్రమాదం తప్పింది. మార్గంలో రాకపోకలను పునరుద్ధరించేందుకు రైల్వే అధికారులు, సిబ్బంది చర్యలు చేపడుతున్నారు. ఇప్పటికిప్పుడు ఎన్నికలు జరిగితే టీడీపీదే గెలుపు.చంద్రబాబు కన్నా మంచి నాయకత్వాన్ని ఇస్తామన్న భరోసా కల్పనలో ప్రతిపక్షాలు విఫలం.ఏ పార్టీలో చేరిది రెండు నెలల్లో వెల్లడిస్తా మాజీ ఎంపీ సబ్బం హరి. ఇప్పటికిప్పుడు రాష్ట్ర అసెంబ్లీకి ఎన్నికలు నిర్వహిస్తే తెలుగుదేశం పార్టీదే విజయమని మాజీ ఎంపీ సబ్బం హరి అన్నారు. ఆదివారం మండలంలోని కంచుగమ్మల పంచాయతీ శివారు భోగాపురంలో మాజీ సర్పంచ్‌ బండారు రాజేశ్వరి ఇంటి వద్ద ఏర్పాటు చేసిన కార్యకర్తలు, అభిమానుల సమావేశంలో ఆయన మాట్లాడారు. చంద్రబాబు కన్నా మంచి నాయకత్వం ఇస్తామన్న భరోసాను ప్రజల్లోకి తీసుకువెళ్లడంలో ప్రతిపక్షాలు పూర్తిగా విఫలమయ్యాయని పేర్కొన్నారు. రాష్ట్ర విభజన తరువాత నవ్యాంధ్రప్రదేశ్‌ కుక్కలు చింపిన విస్తరిగా తయారైందని, పార్లమెంట్‌లో ప్రజాసామ్యానికి చోటు లేదని ఆవేదన వ్యక్తం చేశారు.   ఏపీలో బీజేపీ ఉనికే లేదని, కేంద్ర ప్రభుత్వం ఏపీకి చేసిన అన్యాయం, మోసాల గురించి ప్రజలకు వివరించడంలో ముఖ్యమంత్రి చంద్రబాబు పూర్తిగా సఫలమయ్యారన్నారు. మోదీ గ్రాఫ్‌ పడిపోతున్నదని, బీజేపీకి ప్రజాదరణ తగ్గిపోతున్నదని హరి తెలిపారు. 2019లో జరిగే ఎన్నికల్లో తప్పకుండా పోటీ చేస్తానని, అయితే ఏ పార్టీ తరపున అనేది త్వరలో తెలియజేస్తానన్నారు. అంతకన్నా ముందు రెండు నెలలపాటు జిల్లా అంతటా పర్యటించి, తన అభిమానుల సమావేశాలు నిర్వహిస్తానని చెప్పారు. తరువాత ఏ పార్టీలో చేరాలో నిర్ణయించుకుని వెల్లడిస్తానని పేర్కొన్నారు. ఈ సమావేశంలో టీడీపీ నాయకులు బండారు శ్రీనివాసరావు, బోళెం నరసింహమూర్తి, తదితరులు పాల్గొన్నారు. టీడీపీ ఎంపీ జేసీ దివాకర్‌ రెడ్డికి ఎదురుదెబ్బ తగలింది. జేసీ తీరుపై అధ్యక్షుడు చంద్రబాబు నాయుడికి  ఫిర్యాదు చేయడానికి అనంతపురం టీడీపీ నాయకులు సిద్దమయ్యారు. జేసీ ఆధిపత్యాన్ని టీడీపీకి చెందిన ఐదుగురు ఎమ్మెల్యేలు తీవ్రంగా వ్యతిరేకిస్తున్నారు. గతంలో జేసీ వ్యాఖ్యలపై టీడీపీ ఎమ్మెల్యే ప్రభాకర్‌ చౌదరి సీరియస్‌ అయిన విషయం తెలిసిందే. జేసీ బూతులు తిడుతున్నా చంద్రబాబు మౌనంగా ఉండటంపై విమర్శలు వెల్లువెత్తుతున్నాయి. చంద్రబాబు మౌనం వల్లే జేసీ రెచ్చిపోతున్నారని పార్టీలోని కొందరు నాయకులు ఆగ్రహం వ్యక్తం చేస్తున్నారు. జేసీ నోటి దురుసు కారణంగానే పార్టీకి తీవ్ర నష్టం జరిగిందని విమర్శలు వెల్లువెత్తుతున్నాయి.
భార్యా పిల్లల పేరుతో ఇతరులను అమెరికాకు తీసుకెళ్లి వారిని అక్కడే వదిలి వచ్చారనే ఆరోపణలపై కాంగ్రెస్‌ పార్టీ సీనియర్‌ నేత, మాజీ ఎమ్మెల్యే జగ్గారెడ్డితూర్పు జయప్రకాష్‌ రెడ్డిని పోలీసులు సోమవారం రాత్రి అరెస్ట్‌ చేశారు. పటాన్‌చెరులో ఆయన ఓ కార్యక్రమంలో ఉండగా అదుపులోకి తీసుకుని హైదరాబాద్‌కు తరలించారు. తాను, తన భార్య, ఇద్దరు పిల్లలు అమెరికాకు వెళ్తున్నామంటూ పద్నాలుగేళ్ల క్రితం జగ్గారెడ్డి నలుగురికి పాస్‌పోర్టులు తీసుకున్నారని, ఆ పర్యటన అనంతరం ఆయన ఒక్కరే తిరిగి వచ్చారంటూ సోమవారం ఒక వ్యక్తి సికింద్రాబాద్‌లోని మార్కెట్‌ పోలీసు ఠాణాలో ఫిర్యాదు చేశారు. మహాకూటమి ఏర్పాటుకు పొత్తు ప్రయత్నాలపై తెలుగుదేశం, తెలంగాణ జన సమితి తెజస మధ్య మాటలు కలిశాయి. కూటమి ఏర్పాటుకు కలసి రావాలని తెదేపా రాష్ట్ర అధ్యక్షుడు రమణ చేసిన ప్రతిపాదనకు తెలంగాణ జన సమితి తెజస అధ్యక్షుడు కోదండరాం అంగీకరించారు. పొత్తులపై సోమవారం రెండు దఫాలుగా కోదండరాం, రమణ చర్చించారు. తొలుత భారత్‌బంద్‌లో భాగంగా సోమవారం ఉదయం నిరసన తెలుపుతున్న వివిధ పార్టీల నేతలను అదుపులోకి తీసుకున్న పోలీసులు చిక్కడపల్లి పోలీసుస్టేషన్‌కు తరలించారు. ఈ సందర్భంగా కోదండరాంతో రమణ మాట్లాడుతూ పొత్తులపై రాజకీయ చర్చలు జరుపుదామని చెప్పగా సరేనన్నారు.    తెలంగాణ శాసనసభ ఎన్నికల నిర్వహణకు రాష్ట్రవ్యాప్తంగా ఏర్పాట్లు ముమ్మరమయ్యాయి. రాష్ట్ర స్థాయి నుంచి జిల్లా, మండల స్థాయి యంత్రాంగాలు సంబంధిత పనుల్లో తలమునకలయ్యాయి. రాష్ట్ర ఎన్నికల సంఘం సోమవారం ముసాయిదా ఓటర్ల జాబితాను విడుదల చేసింది. ఆ జాబితాలో మార్పులు చేర్పులు, అభ్యంతరాలను స్వీకరించేందుకు ఈ నెల 25వ తేదీ వరకు గడువు ఇచ్చింది. అభ్యంతరాలను వచ్చే నెల నాలుగో తేదీకల్లా పరిష్కరించాలని పేర్కొంది.  మధ్యప్రదేశ్‌, రాజస్థాన్‌, మిజోరాం, ఛత్తీస్‌గఢ్‌లతో పాటే తెలంగాణ శాసనసభకూ ఎన్నికలు జరగడానికి అత్యధిక అవకాశాలు ఉన్నట్లు ఎన్నికల సంఘం ఈసీ వర్గాలు పేర్కొన్నాయి. వీటిని ముందుకుగానీ, వెనక్కుగానీ జరిపే అవకాశం పెద్దగా ఉండబోదని వ్యాఖ్యానించాయి. దేశవ్యాప్తంగా ఖాళీగా ఉన్న శాసనసభలన్నింటికి ఒకేసారి ఎన్నికలు నిర్వహించడం ఆనవాయితీగా వస్తోందనీ, ఈసారీ అదే పంథా కొనసాగవచ్చని ఈసీ అధికారులు చెప్పారు.పెట్రోలు, డీజిల్‌పై లీటరుకు 2 చొప్పున వ్యాట్‌ భారాన్ని ఏపీ ప్రభుత్వం తగ్గించింది. మంగళవారం ఉదయంనుంచే ఇది అమల్లోకి రానుంది. దీనివల్ల రాష్ట్ర ఖజానాకు ఏడాదికి 1,120 కోట్ల ఆదాయం తగ్గనుంది. ముఖ్యమంత్రి చంద్రబాబు సోమవారం శాసనసభలో ఈ విషయాన్ని ప్రకటించారు. ప్రజలపై కేంద్రం మోపిన ఆర్థిక భారం నుంచి ఉపశమనం కలిగించేందుకు ఈ నిర్ణయం తీసుకున్నట్లు తెలిపారు. కేంద్రం పెట్రోలు, డీజిల్‌పై ఎక్సైజ్‌ పన్ను, డివిడెండ్ల రూపంలో నాలుగేళ్లలో 23లక్షల కోట్లకుపైగా వసూలు చేసింది. ఏమైందీ సొమ్మంతా. ఎక్కడ ఖర్చు పెట్టారు.  శ్వేతపత్రం విడుదల చేయాలని డిమాండ్‌ చేశారు.  కాలేయ మార్పిడి శస్త్ర చికిత్సలో మరో ముందగుడు పడింది. దాత నుంచి సేకరించిన సదరు అవయవాన్ని 24 గంటలపాటు సురక్షితంగా భద్రపర్చే కొత్త సాంకేతికత మన చెంతకొచ్చింది. నార్మోథర్మిక్‌ లివర్‌ పెర్ఫ్యూజన్‌ టెక్నాలజీగా వ్యవహరించే ఈ సాంకేతిక పరిజ్ఞానం బెంగళూరు తర్వాత హైదరాబాద్‌ యశోద ఆసుపత్రిలో తొలిసారి అందుబాటులోకి వచ్చిందని అక్కడి వైద్యులు తెలిపారు. సోమవారం సికింద్రాబాద్‌ యశోద ఆసుపత్రిలో ఎండీ జి.ఎస్‌.రావు, కాలేయ మార్పిడి శస్త్ర చికిత్స నిపుణులు డాక్టర్‌ బాలచంద్రన్‌ మీనన్‌, బర్మింగ్‌హామ్‌ విశ్వవిద్యాలయానికి చెందిన హైనెక్‌ మెర్జిన్‌టాల్‌ వివరాలు వెల్లడించారు.   తారస్థాయికి చేరుకున్న పెట్రోలు, డీజిల్‌ల ధరల్ని అదుపు చేయాలంటే ఎక్సైజ్‌ సుంకాన్ని తగ్గించాలనే డిమాండ్లు అన్ని వైపుల నుంచీ వస్తున్నా కేంద్రం మాత్రం దానికి ససేమిరా అంటోంది. సుంకం తగ్గించే అవకాశమే లేదని పేరు వెల్లడించడానికి ఇష్టపడని కేంద్ర ప్రభుత్వ ఉన్నతాధికారి ఒకరు స్పష్టం చేశారు. ప్రస్తుత పరిస్థితుల్లో కేంద్రం గానీ, రాష్ట్ర ప్రభుత్వాలు గానీ ఆదాయాన్ని కోల్పోయే పరిస్థితుల్లో లేవని తెలిపారు. లీటరుపై రూపాయి పన్ను తగ్గిస్తే ఏటా 30 వేల కోట్ల నష్టం వస్తుంది. చమురు సంస్థలు నష్టాలను భరించలేవు. వినియోగదారులే చెల్లించక తప్పదు. జీఎస్టీ, ఆదాయపు పన్ను వసూళ్లు పెరిగినప్పుడు మాత్రమే ఎక్సైజ్‌ సుంకాన్ని తగ్గించగలం అని స్పష్టం చేశారు.   చైనా ఇంటర్నెట్‌ దిగ్గజం జాక్‌ మా వచ్చే ఏడాది అలీబాబా ఎగ్జిక్యూటివ్‌ ఛైర్మన్‌ పదవి నుంచి వైదొలగుతున్నట్లు ప్రకటించారు. సోమవారం ఆయన 54వ పుట్టినరోజు సందర్భంగా ఈ సంచలన నిర్ణయాన్ని వెల్లడించడం విశేషం. 420 బిలియన్‌ డాలర్ల ఆ కంపెనీకి తన వారసుడిగా డేనియల్‌ జాంగ్‌ను ఆయన ప్రతిపాదించారు. జాంగ్‌ కూడా చైనాలో అత్యంత ధనవంతులైన వారిలో ఒకరు. ఆయన నికర సంపద 36.6 బిలియన్‌ డాలర్లుగా ఉంది. బాధ్యతల బదిలీ సులభంగా, విజయవంతంగా జరిగేందుకు ఓ ఏడాది పాటు ఎగ్జిక్యూటివ్‌ ఛైర్మన్‌గా జాక్‌మా కొనసాగుతారు. 2020లో జరిగే వాటాదార్ల సమావేశం వరకు డైరెక్టర్‌గానూ కొనసాగుతారని కంపెనీ పేర్కొంది.టీమ్‌ఇండియాను మరో పరాజయం వెంటాడుతోంది. అద్భుతంగా ఆడితే తప్ప పరాభవం తప్పదు. అలిస్టర్‌ కుక్‌, జో రూట్‌ శతకాలు సాధించి ఇంగ్లాండ్‌ను తిరుగులేని స్థితిలో నిలిపారు. 464 పరుగుల భారీ ఛేదనలో భారత్‌ రెండో ఇన్నింగ్స్‌లో 58 పరుగులకే 3 వికెట్లు కోల్పోయింది. కేఎల్‌ రాహుల్‌ 46 బ్యాటింగ్‌, రహానె 10 బ్యాటింగ్‌ పోరాడుతున్నారు. మరోవైపు సూపర్‌ ఫామ్‌లో ఉన్న ఆరో సీడ్‌ నొవాక్‌ జకోవిచ్‌ యుఎస్‌ ఓపెన్‌ పురుషుల సింగిల్స్‌ టైటిల్‌ను చేజిక్కించుకున్నాడు. మొత్తంగా 14 గ్రాండ్‌స్లామ్‌ టైటిళ్లతో. అత్యధిక టైటిళ్లు గెలిచిన ఆటగాళ్ల జాబితాలో ఫెదరర్‌ 20, నాదల్‌ 17 తర్వాత సంప్రాస్‌తో కలిసి మూడో స్థానంలో ఉన్నాడు జకోవిచ్‌.   ముందస్తు ఎన్నికలకు రాజకీయ పార్టీలు సిద్ధమవుతున్నాయి.హెచ్ సిఎల్ స్టేట్ స్ట్రీట్ ప్రారంభోత్సవ కార్యక్రమంలో మంత్రి నారా లోకేష్. 12 నెలల క్రితం హెచ్ సిఎల్ అధినేత శివ్ నాడార్ ని కలిశాను.రాష్ట్రంలో జరుగుతున్న అభివృద్ధి వివరించి రాష్ట్రానికి రావాలి అని ఆహ్వానించాను. ముఖ్యమంత్రి చంద్రబాబు గారి పై ఉన్న నమ్మకంతో హెచ్ సిఎల్ అధినేత శివ్ నాడార్ ఆంధ్రప్రదేశ్ కంపెనీ ఏర్పాటు కు అంగీకరించారు.కంపెనీ ఏర్పాటు తో పాటు హెచ్ సిఎల్ భాగస్వామ్య కంపెనీలను కూడా ఆంధ్రప్రదేశ్ కి తీసుకొస్తా అని హామీ ఇచ్చి నిలబెట్టుకున్నారు. హెచ్ సీఎల్ స్టేట్ స్ట్రీట్ కంపెనీ ఏర్పాటు తో వెయ్యి మందికి హై ఎండ్ ఉద్యోగాలు రాబోతున్నాయి. ఇప్పటికే 300 మందికి ఈ కంపెనీ ఉద్యోగాలు ఇచ్చింది.ఐటీ రంగం క్లిష్ట పరిస్థితులను ఎదుర్కొంటున్న సందర్భంలో హెచ్ సిఎల్ ఆంధ్రప్రదేశ్ లో కంపెనీ ఏర్పాటుకు ముందుకు వచ్చినందుకు అభినందిస్తున్నాను. హెచ్ సిఎల్ స్టేట్ స్ట్రీట్ ఫార్చ్యూన్ 500 కంపెనీల్లో ఒక్కటి. హెచ్ సిఎల్ స్టేట్ స్ట్రీట్ ఫైనాన్సియల్ సర్వీసెస్ అందిస్తుంది.ఉమ్మడి రాష్ట్రంలో ముఖ్యమంత్రి చంద్రబాబు గారు తీసుకున్న నిర్ణయాలు,శ్రమ వల్ల హైదరాబాద్ లో ఐటీ రంగం అభివృద్ధి చెందింది.రాష్ట్ర విభజన సమయానికి.మేధా టవర్స్ లో కేవలం 20 శాతం మాత్రమే కంపెనీలు ఉన్నాయి. ఇప్పుడు మేధా టవర్స్ పూర్తిగా ఐటీ కంపెనీలతో నిండిపోయిందిఇప్పుడు టవర్ 2 నిర్మాణం వేగంగా జరుగుతుంది.ఇప్పటికే ఐటీ రంగంలో 36 వేల ఉద్యోగాలు కల్పించాం. 2019 నాటికి లక్ష ఉద్యోగాల కల్పనే లక్ష్యంగా పనిచేస్తున్నాం.స్థానికంగా నైపుణ్యం ఉన్న యువతి,యువకులు ఉన్నారు అనే పెద్ద ఎత్తున కంపెనీలు వస్తున్నాయి.దేశ వ్యాప్తంగా ఉన్న  హెచ్ సిఎల్ కంపెనీల్లో 30 శాతం తెలుగు వాళ్లు ఉన్నారు.ప్రపంచ వ్యాప్తంగా ఉన్న అనేక కంపెనీల్లో తెలుగు వాళ్లు పనిచేస్తున్నారు.ఇప్పుడు వారంతా రాష్ట్రానికి తిరిగి రావడానికి సిద్ధంగా ఉన్నారు.ఐటీ కంపెనీల ఏర్పాటు కి ప్రభుత్వం తరపున పూర్తి సహకారం అందిస్తాం.వారికి ఎలాంటి సమస్యలు ఉన్నా వెంటనే పరిష్కరిస్తున్నాం. హెచ్ సిఎల్ కంపెనీ విద్యార్థి దశలోనే కాలేజీల్లో శిక్షణ ఇచ్చేందుకు ప్రత్యేక ప్లాట్ ఫార్మ్ సిద్ధం చేసింది.హెచ్ సిఎల్ తో భాగస్వామ్యం అయ్యి విద్యార్థి దశలోనే వారికి ఉద్యోగాలు అందిపుచ్చుకునే విధంగా నైపుణ్యాభివృద్ది శిక్షణ ఇస్తాం.ఐటీ అభివృద్ధి కి కావాల్సిన మౌలిక వసతులు కల్పన వేగంగా జరుగుతుంది.డిసెంబర్ నాటికి రాష్ట్రంలో 20 లక్షల చదరపు అడుగుల ఆఫీస్ స్పేస్ అందుబాటులోకి వస్తుంది.హెచ్ సిఎల్ కంపెనీకి భూమి కేటాయించాం.అక్టోబర్ 8 భూమి పూజ చేసి పనులు ప్రారంభించబోతున్నారు  పశ్చిమ గోదావరి జిల్లా కొవ్వూరులో జరిగిన వినాయక చవితి ఉత్సవాల్లో పాల్గొన్న మంత్రి జవహర్.తెలుగు ప్రజలందరికీ చవితి శుభాకాంక్షలు తెలిపిన మంత్రి జవహర్.విఘ్నాలు తొలగి తెలుగు ప్రజలు  అభివృద్ధి చెందాలి.విఘ్నేశ్వరుని చల్లనిచూపు తెలుగు ప్రజలందరిపై ఉండాలని కోరుకుంటున్నాను. అమెరికాలో బుధవారం రాత్రి మరో కాల్పుల ఘటన చోటుచేసుకుంది.గుర్తు తెలియని వ్యక్తి తుపాకీతో జరిపిన వరుస కాల్పుల్లో ఐదుగురు మృత్యువాత పడ్డారు. ఆ తరువాత తనకు తానుగా తుపాకీతో కాల్చుకొని ఆత్మహత్యకు పాల్పడ్డాడు.  ఈ దుర్ఘటన దక్షిణ కాలిఫోర్నియాలోని బేకర్స్‌ఫీల్డ్‌లో జరిగింది. విచక్షణారహితంగా జరిపిన కాల్పుల్లో నిందితుడి భార్య కూడా ప్రాణాలు కోల్పోయింది. తొలుత బేకర్స్‌ఫీల్డ్‌లోని ట్రక్కింగ్ కంపెనీ ప్రాంగణంలో తన భార్యతో పాటు మరో వ్యక్తిని కాల్చి చంపాడు.  ఆ తరువాత మరో వ్యక్తిని వెంబడించి స్పోర్ట్స్ స్టోర్ సమీపంలో కాల్చివేశాడు. తన నివాసంలో మరో ఇద్దరి ప్రాణాలు తీశాడు. ఆ తరువాత నిందితుడు ఆత్మహత్య చేసుకున్నట్లు ప్రత్యక్ష సాక్షులు తెలిపారు. బాధితులతో పాటు నిందితుడి వివరాలను పోలీసులు అధికారికంగా వెల్లడించలేదు. చిలకలూరిపేట పట్టణంలోని పోలిరెడ్డి పాలెం సమీపంలో నరసరావుపేట రహదారిలో గుర్తుతెలియని వాహనం ఢీ కొని సుమారు 55 సంవత్సరాల వయస్సు గల గుర్తుతెలియని వ్యక్తి మృతి. జమ్మూ కశ్మీర్‌లోని బారాముల్లా జిల్లాలో భద్రతా దళాలకు, ఉగ్రవాదులకు మధ్య హోరాహోరీ కాల్పులు చోటుచేసుకున్నాయి.  సోపోర్‌లోని ఆరంపురా ప్రాంతంలో ఇవాళ ఉదయం ఈ ఎన్‌కౌంటర్ జరిగినట్టు స్థానిక పోలీసులు వెల్లడించారు.  ఇక్కడ ఉగ్రవాదులు సంచరిస్తున్నట్టు నిఘా వర్గాల నుంచి సమాచారం అందడంతో భద్రతా దళాలు కార్డన్ సెర్చ్ ప్రారంభించాయని తెలిపారు. గాలింపు ముమ్మరం చేయగానే ఉగ్రవాదులు భద్రతా దళాలపై కాల్పులు జరిపారు. అప్రమత్తమైన సైనికులు కాల్పులను తిప్పికొడుతున్నారు. అని ఓ పోలీసు అధికారి వెల్లడించారు.కాగా ముందస్తు జాగ్రత్త కోసం మొబైల్ ఇంటర్నెట్ సేవలను నిలిపివేసినట్టు అధికారుల పేర్కొన్నారు. ఇవాళ విద్యాసంస్థలను కూడా మూసివేయాలని ఆదేశాలు జారీ చేశామన్నారు.   నిన్న జమ్మూ  శ్రీనగర్ జాతీయ రహదారిపై ఉగ్రవాదులు కాల్పులు జరపడంతో ఓ సీఆర్పీఎఫ్, మరో ఫారెస్ట్ గార్డ్ గాయపడిన సంగతి తెలిసిందే.  అయితే సైనికులు ఎదురుకాల్పులు ప్రారంభించడంతో ఉగ్రవాదులు అక్కడి నుంచి పారిపోయారు. ఆంధ్రప్రదేశ్‌ ప్రతిపక్ష నాయకుడువైఎస్సార్‌ కాంగ్రెస్‌ పార్టీ అధ్యక్షుడు వైఎస్‌ జగన్‌ మోహన్‌ రెడ్డి గురువారం తెలుగు రాష్ట్రాల ప్రజలకు వినాయకచవితి శుభాకాంక్షలు తెలియజేశారు. వినాయకుడు ప్రతి ఒక్కరి ఇంట్లో సుఖ సంతోషాలు నింపాలని కోరుకున్నారు.  ఈ మేరకు తన ట్విటర్‌ అకౌంట్‌లో ట్వీట్‌ చేశారు.వినాయకచవితి పండుగ సందర్భంగా ప్రజాసంకల్పయాత్రకు గురువారం విరామం ప్రకటించిన సంగతి తెల్సిందే. పాదయాత్ర తిరిగి శనివారం విశాఖపట్నంలోని చినగదిలి నుంచే ప్రారంభమవుతుందని వైఎస్సార్‌ సీపీ రాష్ట్ర ప్రధాన కార్యదర్శి తలశిల వెల్లడించారు. ఏపీ రాజధాని రోడ్లపై తోలి ఎలక్ట్రిక్ బస్సు.రాజధానిలోని రోడ్లపై తొలి ఎలక్ట్రిక్‌ బస్సు పరుగులు తీసింది. గన్నవరం నుంచి తుళ్లూరు వరకు ఈ బస్సును ప్రయోగాత్మకంగా నడిపారు. డ్రైవర్‌ కాకుండా 39 మంది కూర్చునేందుకు వీలున్న ఈ బస్సులో ఆర్టీసీ నడుపుతున్న గరుడలో ఉన్న సౌకర్యాలన్నీ ఉన్నాయి. సుమారు 3 గంటలపాటు చార్జింగ్‌ చేస్తే 300 కిలోమీటర్ల వరకు ఏకధాటిగా పరుగులు తీయగల సత్తా ఈ బస్సు సొంతం.  ఈ బస్సును మెగా ఇంజనీరింగ్‌ అండ్‌ ఇన్‌ఫ్రాస్ట్రక్చర్స్‌ లిమిటెడ్‌ ఎంఈఐఎల్‌ సంస్థ సిబ్బంది కోసం అందుబాటులో ఉంచారు.  కాలుష్య రహిత బస్సులు కావడంతో వీటి కొనుగోలుపై పలు రాష్ట్రాలు ఆసక్తి ప్రదర్శిస్తున్నాయి. తిరుపతి  తిరుమల నడుమ కూడా ఈ బస్సును నడపాలన్న ప్రతిపాదనలు ఉన్నాయి.   రాజధాని ప్రాంతాన్ని పర్యావరణ హితంగా తీర్చిదిద్దేందుకు ఈ బస్సుల వాడకాన్ని పెంచే దిశగా సీఎం చర్యలు చేపడుతున్నారు.  బుధవారం గన్నవరం ఆర్టీఏ అధికారులు పరిశీలించి ఫిట్‌నెస్‌ సర్టిఫికెట్‌ మంజూరు చేశారు. దౌత్యవేత్త మరియు భారత పార్లమెంటు సభ్యుడు.బాలశౌరిరెడ్డి, హిందీభాషాప్రవీణుడు, హిందీ చందమామ సంపాదకుడు.క్రిష్ణాజిల్లా పెడన నియోజకవర్గం బంటుమిల్లి మండలం పెదతుమ్మిడి గ్రామంలో కలువ లో బట్టలు ఉతకటానికి వెళ్లి వృద్ధురాలి మృతి బట్టలు ఉతుకుతుండగా అకస్మాత్తుగా ఫిడ్స్ వచ్చి కాలువలో పడిపోయినట్లు స్థానికుల సమాచారం రాష్ట్ర మానవ వనరులభివృద్ది  శాఖ మంత్రి గంటా శ్రీనివాసరావు గారు ఈరోజు ఉదయం10 గంటలకు అనంతపురం అలమూరు రోడ్డులోని పీవీకేకే ఇంజనీరింగ్ కళాశాలలో ఆవరణంలోని ప్రభుత్వ చీఫ్ విప్ నివాసంలో ప్రభుత్వ చీఫ్ విప్ డాక్టర్ పల్లె రఘునాథ్ రెడ్డి గారి కుటుంబ సభ్యులను పరామర్శిస్తారు.అనంతరం ఉదయం 11 గంటలకు జేఎన్టీయూ లో ఏర్పాటు చేసిన  ప్రెస్ కాన్ఫరెన్స్ లో మంత్రి గంటా శ్రీనివాసరావు పాల్గొంటారు.దయచేసి ప్రింట్ ,ఎలక్ట్రానిక్ మీడియా ప్రతినిధులు ఈ కార్యక్రమానికి హాజరై మీడియా కవరేజ్ ఇవ్వగలరని మనవి. నరసరావుపేట, సత్తెనపల్లి నియోజకవర్గాల పరిధిలో పెండింగ్ పనులపై రెండు  నియోజకవర్గాల అధికారులతో స్పీకర్ కోడెల శివప్రసాదరావు రివ్యూ. గుంటూరు గెస్ట్ హౌస్ లో నిర్వహించిన రివ్యూలో పాల్గొన్న పంచాయతీ రాజ్ AEలు, DEలు, ఇంజనీర్లు. రానున్న ఒక్క నెలలో మిగిలిన శ్శశానవాటికలు పూర్తి చేయాలని ఆదేశించిన స్పీకర్. సాధ్యమైనంత తోందరగా గ్రామాల్లో పోలాలకి డోంకరోడ్లు పూర్తి చేయాలని ఆదేశించిన స్పీకర్. కోన్ని పంచాయతీల పరిధిలో ఉన్న నిధులతో వెంటనే అభివృద్ధి పనులు పూర్తి చేయాలని ఆదేశించిన స్పీకర్. రాష్ట్ర అటవీశాఖ మంత్రి శ్రీ శిద్దా రాఘవరావు గారు తేదీ 15.9.18,శనివారం ఉదయం 11.30 గంటలకు దర్శి ఎన్. ఎస్.పీ. కాలువ వద్ద జలసిరికి హారతి కార్యక్రమంలో పాల్గొo టారు.  ఈ కార్యక్రమాన్ని కవర్ చేయవసిందిగా మీడియా మిత్రులను కొరడ మైనది.  ప్రకాశంజిల్లా కంభం నుండి లింగోజిపల్లికి వెళ్లు దారిలో ద్విచక్రవాహనం ఢీకొని నాగసుమంత్ కు తీవ్రగాయాలు. ఈ ప్రమాదంలో ద్విచక్రవాహనంపై వెళ్తున్న లింగోజిపల్లి మాజీ సర్పంచ్ శ్రీనివాసులుకు తీవ్రగాయాలు కాగా మెరుగైన చికిత్సకొరకు  ఒంగోలుకు తరలించారు. ద్విచక్రవాహనంపై వీరు మద్యం ఎక్కువుగా త్రాగి ఉండటంవల్ల ఈ ప్రమాదం జరిగిందని స్థానికుల సమాచారం.  పొదలకూరులోని గేట్ సెంటర్ లో వినాయక విగ్రహానికి పూజలు నిర్వహించిన రాష్ట్ర వ్యవసాయ శాఖ మంత్రి సోమిరెడ్డి చంద్రమోహన్ రెడ్డి, విజయ డెయిరీ చైర్మన్ కొండ్రెడ్డి రంగారెడ్డి, టీడీపీ నాయకులు.  మొయినాబాద్‌లో రెండేళ్ల బాలుడు దారుణ హత్యకు గురయ్యాడు. బిహార్‌కు చెందిన రతుల్ రతీయా ప్రేమ వ్యవహారంలో బాధిత బాలుడి తల్లిదండ్రులు జోక్యం చేసుకుని మందలించారు. దీంతో రతుల్ వారిపై కక్ష పెంచుకున్నాడు. ఈ క్రమంలో వారి కొడుకును బండరాయితో మోదీ హత్య చేశాడు. పోస్టుమార్టం కోసం బాలుడి మృతదేహాన్ని ఆస్పత్రికి తరలించారు. ఈ ఘటనపై కేసు నమోదు చేసి విచారిస్తున్నట్టు పోలీసులు తెలిపారు.  రఘునాధపల్లి మండలంలోని వెల్డి ఆదర్శ మోడల్ పాఠశాలలో వీఆర్వో పరీక్షకు హాజ‌రైన అభ్య‌ర్థులు ఇబ్బందులు ఎదుర్కొంటున్నారు. స‌రైన వ‌స‌తులు లేవ‌ని తెలుపుతున్నారు. అధికారులు స్పందించి అభ్య‌ర్థుల‌కు ఎలాంటి ఇబ్బందులు లేకుండా చూసుకోవాల‌ని కోరుతున్నారు.  చిల్‌పచెడ్‌, మెదక్‌ జిల్లా చిల్‌పచెడ్‌ మం డలం గంగారంలో శనివారం విద్యుదాఘాతంతో రైతు మృతి చెందాడు. నర్సింలు 19 పొలంలో బో రు మోటార్‌కు మరమ్మతులు చేస్తుండగా వి ద్యుదాఘాతం తో ప్రాణాలు కోల్పోయాడు. తాండూరు, తోడబుట్టిన అన్నను, తల్లిలాంటి వదినను బండరాళ్లతో కొట్టి కిరాతకంగా హత్య చేశాడు ఓ వ్యక్తి. వికారాబాద్‌ జిల్లా తాండూరు పట్టణంలోని సీతారాంపేట్‌లో శనివారం రాత్రి చోటుచేసుకుందీ ఘాతుకం. పోలీసులు, స్థానికులు తెలిపిన వివరాల ప్రకారం. సత్తార్‌ 48, ఉన్నీసా 35 దంపతులు. సత్తార్‌కు, తమ్ముడు షరీ్‌ఫకు మధ్య ఆస్తి తగాదాలు జరుగుతున్నాయి. శనివారం కూడా గొడవపడ్డ షరీఫ్‌. మాటామాట పెరగడంతో బండరాళ్లతో వారిపై దాడి చేశాడు. దీంతో వారు అక్కడికక్కడే ప్రాణాలొదిలారు. షరీఫ్‌ నేరుగా పోలీస్ స్టేషన్‌కు వెళ్లి లొంగిపోయాడు. ముఖ్యమంత్రి చంద్రబాబు పర్యటనలో పాల్గొనేందుకు శనివారం శ్రీకాకుళం వెళ్లిన మాజీ మంత్రి కోండ్రు మురళీమోహన్‌, టీడీపీ నియోజకవర్గ ఇన్‌చార్జి కావలి ప్రతిభాభారతి, విజయనగరం ఎంపీ పూసపాటి అశోక్‌గజపతిరాజు, డీసీసీబీ వైస్‌ చైర్మన్‌ దూబ ధర్మారావు కార్లు ప్రమాదానికి గురయ్యాయి. సీఎం కాన్వాయ్‌ను ఆనుకొని వీరి వాహనాలు వెళ్తుండగా మధ్యలో పోలీసు ఎస్‌కార్ట్‌కు చెందిన జీపు అడ్డంగా దూరడంతో కార్లన్నీ ఒక్కసారి ఒకదానికొకటి ఢీకొన్నాయి. దీంతో కార్లు కొంత వరకు దెబ్బతిన్నాయి. ఎవరికీ ఎటువంటి ప్రమాదం జరగలేదు.  హైదరాబాద్‌లో శాంతిభద్రతలు పరిరక్షణలో భాగంగా తెలంగాణ పోలీసు శాఖ మరో ముందడుగు వేసింది. సున్నిత ప్రాంతాలతోపాటు బంద్‌లు, వివిధ పార్టీలు నిర్వహించే నిరసన కార్యక్రమాలు, అసాంఘికశక్తుల పీచమణిచేందుకు ర్యాపిడ్ యాక్షన్ ఫోర్స్ ఆర్‌ఏఎఫ్ బెటాలియన్‌ను రంగంలోకి దించింది. నగర పోలీసు వ్యవస్థకు అనుబంధంగా ఆర్‌ఏఎఫ్ పనిచేస్తుంది. ప్రస్తుతం ఈ బెటాలియన్‌లో 20 మంది పురుషులతోపాటు 20 మంది మహిళా కానిస్టేబుళ్లను నియమించారు. ఈ బెటాలియన్ పాసింగ్ పరేడ్ పాతబస్తీలోని పోలీసు ఆర్మ్ రిజర్వ్ క్యాంపస్‌లో నిన్న జరిగింది. సర్వింగ్ హ్యూమానిటీ విత్ సెన్సిటివ్ పోలీసింగ్ అనే మోటోతో సిటీ ర్యాపిడ్ యాక్షన్ ఫోర్స్ పనిచేస్తుందని సీపీ అంజనీకుమర్‌ వెల్లడించారు. మత ఘర్షణలు, బంద్‌లలో కొన్నిసార్లు అసాంఘిక శక్తులు ప్రవేశిస్తుండడంతో పోలీసుల విధి నిర్వహణ కష్టంగా ఉంటోందని సీపీ చెప్పారు. ఇటువంటి సమయాల్లో ప్రభుత్వ, ప్రైవేటు ఆస్తులు కూడా ధ్వంసమయ్యే అవకాశం ఉంటుందన్నారు. ఈ నేపథ్యంలో వీటికి చెక్‌ పెట్టేందుకు ప్రత్యేక బలగాలు ఉండాలన్న ఉద్దేశంతో ఆర్‌ఏఎఫ్‌ను ఏర్పాటు చేశామన్నారు. రాష్ట్ర ప్రభుత్వం 20 వేల ఉద్యోగాలకు నోటిపికేషన్ ఇచ్చినప్పడు  గురుకుల పాఠశాలలో కాంట్రాక్ట్  లెక్చరర్లను రెగ్యూలైజ్ చేసినట్లయితే బావుండేదని ఎపిఎన్ జి వో రాష్ట్ర అద్యుక్షులు అశోక్ బాబు తె లిపారు   గురుకుల పాఠశాలలో  పనిచేస్తున్న కాంట్రాక్టు   లేక్చరర్లను ప్రభత్వం రెగ్యూలైజ్ చేయాలంటూ విజయవాడలో రిలేదీక్షలు మూడో రోజుకుచేరుకున్నాయి . కాంట్రాక్ట్ లెక్చర్లరు.రెగ్యూలైజ్ లెక్చర్లరు  చేప్పే  విద్యాబోదన  లో ఎలాంటి  తేడాలేదని తన అభి ప్రాయం వ్యక్తం చేశారు .  గురుకు ల పా ఠశాలలు విద్యాబుద్దులు చేప్పే కాంట్రాక్ట్  లెక్చరర్ల రెగ్యేలైజ్ చేసే భాద్యతను  ప్రభుత్వం  తీసుకోవాలని చెప్పారు . కాంట్రాక్టు లెక్చరర్లు 10 సంవత్సరాలు గా ఉద్యోగాలు చేస్తున్న  వారిని కాంట్రాక్టు  లెక్చర్లరుగా ఉంచడం  జమంజసం కా దని అన్నారు .   గురుకుల పాఠశాలలో విద్యాబుద్ద్లులు చేప్పే కాంట్రాక్టు లెక్చరర్లను రేగ్యూలైజ్ చేయాలని ప్రభుత్వం దృష్టికి  తీసుకెళ్తానని హమి  అశోక్ బాబు హమి ఇచ్చారు  రాష్ట్ర విభజన తరువాత పెట్టుబడులకు గేట్ వే ఆఫ్ ఇండియా గా ఎదుగుతున్నాం. గ్రీన్ ఫీల్డ్ రాజధాని అమరావతి ని నిర్మిస్తున్నాంసింగపూర్ దీనికి మాస్టర్ ప్లాన్ అందించింది.ఆంధ్రప్రదేశ్ కి అతి పెద్ద తీర ప్రాంతం ఉంది.6 పోర్టులు ఉన్నాయి,మరో 6 పోర్టులు నిర్మించబోతున్నాం.ఆటోమొబైల్ రంగంలో గత నాలుగేళ్లలో దేశానికి వచ్చిన విదేశీ పెట్టుబడి లో అత్యధిక శాతం ఆంధ్రప్రదేశ్ కి వచ్చింది.కొరియాకి చెందిన అతి పెద్ద కార్ల కంపెనీ కియా ఆంధ్రప్రదేశ్ కి వచ్చింది.ఒప్పందం చేసుకున్న నాటి నుండి 18 నెలల్లోనే కంపెనీ ఏర్పాటు పూర్తి కాబోతోంది.రాష్ట్ర విభజన తరువాత పారిశ్రామిక అభివృద్ధి కోసం అనేక నూతన పాలసీలు తీసుకొచ్చాం,రాయితీలు కల్పిస్తున్నాం.రాష్ట్రానికి పెద్ద ఎత్తున కంపెనీలు వస్తున్నాయిఇసుజు,హీరో మోటార్స్,అపోలో టైర్స్,అశోక్ లైల్యాండ్ లాంటి కంపెనీలు రాష్ట్రానికి వచ్చాయి .ఈజ్ ఆఫ్ డూయింగ్ బిజినెస్ లో నెంబర్ ఒన్ గా ఉన్నాం.పరిశ్రమల నుండి వచ్చిన అభిప్రాయాల ద్వారా దేశంలో నెంబర్ ఒన్ గా నిలిచాం.రాష్ట్రంలో 100 ఎకనామిక్ సిటీలు అభివృద్ధి చెయ్యాలి అని లక్ష్యంగా పెట్టుకున్నాం.మెగా ఫ్యాక్టరీలకు ప్రత్యేక రాయితీలు కల్పిస్తున్నాం.కొరియా కంపెనీలు ఇండియాలో పెట్టుబడులు పెట్టాలి అంటే కొంత ఆలోచిస్తున్నాయి.కానీ ఆంద్రప్రదేశ్ లో పెట్టుబడులు పెట్టడానికి ఎలాంటి అనుమానాలు అవసరం లేదు.కొరియా కి చెందిన కియా కార్ల కంపెనీ ఏర్పాటు కి పూర్తి స్థాయి లో ప్రభుత్వం సహకరిస్తుంది.చైనా కి చెందిన హొలీ టెక్ కంపెనీ మొదటి సారి చైనా కి బయట ఆంధ్రప్రదేశ్ లో పెట్టుబడి పెట్టబోతుంది.త్వరలో ఆంధ్రప్రదేశ్ కి వచ్చి పెట్టుబడులు పెట్టాలి అని ఆహ్వానిస్తున్నాను.ఆంధ్రప్రదేశ్ లో పెట్టుబడులు పెట్టేందుకు సిద్ధంగా ఉన్నాం.తక్షణమే కంపెనీ తరపున ప్రత్యేక బృందాన్ని ఏర్పాటు చేసి రాష్ట్రంలో పెట్టుబడులు పెట్టడానికి అవకాశం ఉన్న రంగాలను గుర్తిస్తాం.త్వరలోనే ఎపి కి వచ్చి అక్కడ జరుగుతున్న అభివృద్ధి ని నేరుగా చూస్తాం.జిఎస్ గ్లోబల్ ప్రెసిడెంట్ సీయాహాంగ్. 
నిమజ్జనం ప్రధాన రోజైన సెప్టెంబర్23 వ తేదీన 117 క్రేన్లను ఏర్పాటు చేయడం జరిగింది.  వీటిని 35 లొకేషన్లలో ఏర్పాటు చేస్తున్నాం. 96 మొబైల్ క్రేన్ లు కూడా ఏర్పాటు. క్రేన్లు ఏర్పాటు నీటి పారుదల శాఖ ద్వారా కాకుండా ఈసారి జిహెచ్ఎంసి ద్వారా ఏర్పాటు చేస్తున్నాం.ఇప్పటికే జిహెచ్ఎంసి ద్వారా నిర్మించిన 20 గణేష్ నిమజ్జన  కొలనులలో శుభ్రమైన నీటిని నింపడం పరిశుభ్రం చేయడం జరిగింది.గణేష్ నిమజ్జన శోభాయాత్ర జరిగే ప్రధాన రహదారులలో రోడ్ల  రీ కార్పెటింగ్‌, మరమ్మత్తులు, పూడ్చివేత తదితర పనులకు  1052  కోట్లతో 169 పనులు మంజూరు చేయడం జరిగింది. ఎస్ ఆర్ డి పి జరిగే మార్గాల్లో రోడ్ల మరమ్మత్తులు వెంటనే చేపట్టాలని ఆదేశించడం జరిగింది.  నిమజ్జనం జరిగే అన్ని చెరువుల వద్ద భద్రత నిమిత్తం గజ ఈతగాళ్లను నియమించడం జరుగుతుంది.   విద్యుత్ విభాగం ద్వారా 34,926 తాత్కాలిక లైట్లు  94. 21 లక్షల  వ్యయంతో ఏర్పాటు చేస్తున్నాం.   నిమజ్జన శోభాయాత్ర జరిగే మార్గం మొత్తం బ్లీచింగ్ పౌడర్  చల్లడం జరుగుతుంది.    నిమజ్జనం జరిగిన వెంటనే చెరువుల నుండి విగ్రహాలను తొలగించడం జరుగుతుంది.   రోడ్లు భవనాల శాఖ ద్వారా 12 కిలోమీటర్ల  మేర  భారీ కేడింగ్ చేయడం జరుగుతుంది.    శోభాయాత్ర మార్గంలో 15 కేంద్రాల్లో వాటర్ ప్రూఫ్  టెంట్‌ల‌ను వేయడం జరుగుతుంది.  రోడ్లు, భవనాల శాఖ ఎలక్ట్రిక్ విభాగం ఆధ్వర్యంలో  75 జనరేటర్లు ఏర్పాటు.  హెచ్ఎండిఏ  ఆధ్వర్యంలో హుసేన్ సాగర్ చెరువు నుండి నిమజ్జనం  ద్వారా  వచ్చే  వ్యర్ధాలను తొలగించడానికి వెయ్యి మందిని ప్రత్యేకంగా  నియమించ నున్నారు.   జలమండలి ద్వారా  మంచి నీటిని అందించడానికి  ప్రత్యేకంగా 101 వాటర్ క్యాంప్ ల ఏర్పాటు.30 లక్షల వాటర్ ప్యాకెట్ల‌ను అందించనున్నాం.   నిమజ్జన శోభాయాత్ర జరిగే మార్గంలో 38    ఫైర్ ఇంజ‌న్ల‌ ఏర్పాటు.   స‌రూర్‌న‌గ‌ర్‌, కాప్రా, ప్రగతి నగర్ చెరువుల వద్ద ప్రత్యేకంగా 3  బోట్లను ఏర్పాటు చేస్తున్నాం.   ట్యాంక్ బండ్, స‌రూర్‌న‌గ‌ర్‌ వద్ద కేంద్ర విపత్తు  నివారణ దళాలను ఏర్పాటు చేస్తున్నాం.   పర్యాటక శాఖ ద్వారా హుసేన్ సాగర్ చెరువులో7 బోట్లను  ఏర్పాటు చేస్తున్నాం.   మరో 4 స్పీడ్ బోర్డ్ లను కూడా ఏర్పాటు చేస్తున్నాం. హుస్సేన్ సాగర్ లో  పదిమంది  ఈత గాళ్ల‌ను ఏర్పాటు.   విద్యుత్ శాఖ ద్వారా హుస్సేన్ సాగర్ చుట్టూ 48 విద్యుత్ ట్రాన్స్‌ఫార్మ‌ర్‌ల‌ ఏర్పాటు.   స‌రూర్‌న‌గ‌ర్ చెరువు వద్ద 5 ట్రాన్స్‌ఫార్మ‌ర్‌ల‌ ఏర్పాటు.   నగరంలోని పలు ప్రాంతాల్లో మొత్తం 101 ట్రాన్స్‌ఫార్మ‌ర్‌ల‌ను ఏర్పాటు చేస్తున్నాం.   త్యాగానికి ప్ర‌తీక‌గా మోహ‌ర్రంను జ‌రుపుకుంటారు.  హైద‌రాబాద్‌తో పాటు తెలంగాణ‌లో భిన్న మ‌తాల మ‌ధ్య సామ‌ర‌స్యానికి ప్ర‌తీక‌గా మోహ‌ర్రం పండ‌గ నిర్వ‌హిస్తారు.  డ‌బీర్‌పుర‌లోని సుప్ర‌సిద్ద బీబీకా అల‌వా నుండి ఈ నెల 21న జ‌రిగే మోహ‌ర్రం ఊరేగింపుకు జీహెచ్ఎంసీతో పాటు ప‌లు ప్ర‌భుత్వ విభాగాలు విస్తృత ఏర్పాట్లు చేయ‌డం జ‌రిగింది.  బీబీకా ఆలం ఊరేగింపు మార్గంతో పాటు అన్ని అశుర్ ఖానాల మార్గంలో రోడ్ల మ‌ర‌మ్మ‌తులు, నూత‌న రోడ్ల నిర్మాణం త‌దిత‌ర 44 ప‌నుల‌ను  2.89 కోట్ల‌తో చేప‌ట్టాం.  శానిటేష‌న్ కార్య‌క్ర‌మాల నిర్వ‌హ‌ణ‌కు ప్ర‌త్యేక సిబ్బంది.  మోహ‌ర్రం ఊరేగింపు రోజు అద‌నంగా 95 మంది శానిటేష‌న్ సిబ్బంది ఏర్పాటు అశుర్ ఖానాల వ‌ద్ద ప్ర‌తిరోజు ప్ర‌త్యేక ఫాగింగ్.  అశుర్ ఖానాలు, ప్ర‌ధాన మార్గాల్లో  27ల‌క్ష‌ల వ్య‌యంతో అద‌న‌పు లైటింగ్ ఏర్పాటు.  బీబీకా ఆలం నుండి చాద‌ర్‌ఘాట్ వ‌ర‌కు మోహ‌ర్రం ఊరేగింపు జ‌రిగే ప్రాంతాల్లో జ‌ల‌మండ‌లి ద్వారా నాలుగున్నర ల‌క్ష‌ల మంచినీటి ప్యాకెట్ల పంపిణీ. సినీ నటుడు మోహన్ బాబు ఇంట్లో విషాదం నెలకొంది. ఆయన తల్లి మంచు లక్ష్మమ్మ 85 గురువారం ఉదయం ఆరు గంటలకు కన్ను మూశారు. తిరుపతిలోని ప్రైవేటు ఆస్పత్రిలో చికిత్స పొందుతూ ఆమె తుదిశ్వాస విడిచారు. ప్రస్తుతం విదేశాల్లో ఉన్న మోహన్ బాబు కుటుంబం లక్ష్మమ్మ మరణ వార్త వినగానే తిరిగి ఇండియాకు బయల్దేరింది. శుక్రవారం తిరుపతిలో ఆమె అంత్యక్రియలు నిర్వహిస్తారు.   ట్విట్టర్లో ఎప్పుడూ యాక్టివ్‌గా ఉండే హీరో మంచు మనోజ్ తన నానమ్మ మరణ వార్తను ధ్రువీకరించారు. మా నానమ్మ లక్ష్మమ్మ గారు ఆ దేవుడి దగ్గరకు వెళ్లిపోయారు. నిన్ను మిస్సవుతున్నాం నాన్నమ్మ. ఇప్పుడు మేం ఇండియాలో లేకపోవడం తీవ్రంగా బాధిస్తోంది. ఇలా జరుగుతుందని అస్సలు ఊహించలేకపోయాం. తన ఆత్మకు శాంతి చేకూరాలి అని మంచో మనోజ్ ఉద్వేగంగా ట్వీట్ చేశారు.  విశాఖ జిల్లా అరకు శాసనసభ్యుడు  కిడారు సర్వేశ్వరరావును మావోయిస్టులు హతమార్చిన ఘటనపై ఆంధ్రప్రదేశ్ రాష్ట్ర రవాణా, బీసీ సంక్షేమ శాఖ మంత్రి శ్రీ కింజరాపు అచ్చెన్నాయుడు దిగ్భ్రాంతి వ్యక్తం చేశారు.  జిల్లా కలెక్టర్, ఎస్‌పీలతో ఫోన్‌లో మాట్లాడిన మంత్రి అచ్చెన్నాయుడు. వివరాలు తెలుసుకున్న మంత్రి. ఎమ్మెల్యే హత్య కారణంగా ఈ రోజు టెక్కలి పార్టీ కార్యాలయంలో నియోజకవర్గం సమన్వయ కమిటీ సమావేశం, అన్ని అధికారిక కార్యక్రమాలును రద్దు చేసుకున్న మంత్రి కింజరాపు అచ్చెన్నాయుడు. డిసెంబరు నాటికి హైటెక్‌సిటీకి  రైలు నడపటంపై సందేహాలు. రైళ్లు వెనక్కు మళ్లే  సదుపాయంలో జాప్యం. ఇప్పుడు హడావుడిగా  పనులు జరుగుతున్నా వచ్చే మార్చికి పూర్తవుతాయని అంచనా. ఈనాడు సిటీ బ్యూరో ప్రధాన ప్రతినిధి.హైదరాబాద్‌ నగరంలో ట్రాఫిక్‌ పరంగా అత్యంత రద్దీ ప్రాంతమైన అమీర్‌పేట హైటెక్‌సిటీ మధ్య మెట్రో రైలు పరుగు నిర్దేశిత సమయం కన్నా మరింత ఆలస్యంకానుంది. ఈ ఏడాది డిసెంబరు కల్లా ఈ మార్గంలో రైళ్లను నడుపుతామని మెట్రో అధికారులు చెబుతున్నా అది కార్యరూపం దాల్చే పరిస్థితులు కనిపించటంలేదు. ఈ మార్గం నిర్మాణం చాలా వరకు పూర్తయినా. హైటెక్‌ సిటీ దగ్గర మెట్రో రైళ్లు తిరుగు ప్రయాణంలో ట్రాక్‌ మారేందుకు అవసరమైన రివర్సల్‌ సదుపాయం లేకపోవడమే దీనికి ప్రధాన కారణంగా కనిపిస్తోంది. ఇప్పుడు హడావిడిగా ఈ పనులు జరుగుతున్నప్పటికీ వచ్చే ఏడాది మార్చి తరువాతే ఈ మార్గంలో రైళ్లు నడపటం సాధ్యమవుతుందనే అభిప్రాయం వ్యక్తమవుతోంది. చిక్కుముడి అక్కడే.  నగరంలోని మూడు మెట్రో కారిడర్లలో మియాపూర్‌ ఎల్‌బీనగర్‌తో పాటు నాగోలు హైటెక్‌సిటీ మార్గం చాలా కీలకమైనది. నాగోలు అమీర్‌పేటకు మెట్రో అందుబాటు లోకి వచ్చినా వాహన రద్దీ పరంగా అమీర్‌పేట హైటెక్‌సిటీ మార్గం మరింత కీలకమైంది. ఈ మార్గంలో మెట్రో రైలు అందుబాటులోకి వస్తే ప్రస్తుతం ఎదుర్కొంటున్న ట్రాఫిక్‌ రద్దీ సమస్యకు కొంత మేరకు పరిష్కారం లభిస్తుంది. దీన్ని దృష్టిలో పెట్టుకొనే 10 కిలోమీటర్ల పొడువైన ఈ మార్గాన్ని వేగంగా పూర్తి చేయాలని అధికారులు తలపెట్టారు. ఇప్పటికే పట్టాల నిర్మాణంతో పాటు మరికొన్ని పనులూ దాదాపు పూర్తయ్యాయి. అయితే, వచ్చిన చిక్కంతా ఈ మార్గంలో హైటెక్‌ సిటీకి వెళ్లే రైలుకు రివర్స్‌ సదుపాయం లేకపోవటమే. నాగోలు నుంచి హైటెక్‌ సిటీకి వెళ్లే రైలు తిరిగి అదే మార్గంలో వెనక్కి రావాలి తప్ప రివర్స్‌ తీసుకొనే అవకాశం ప్రస్తుతం లేదు. అంటే ఈ మార్గంలో ఒక రైలు హైటెక్‌ సిటీకి వెళితే అదే లైనులో వెనక్కి రావాల్సిందే. దీనివల్ల ఒక లైనులో ప్రతి అయిదు నిమిషాలకొక  రైలును నడపటం సాధ్యం కాదు. ఇది జరగాలంటే కచ్చితంగా రివర్సల్‌ సదుపాయం ఉండాల్సిందే. హత్యలకు, విధ్వంసానికి ప్రజాస్వామ్యంలో తావులేదని ముఖ్యమంత్రి చంద్రబాబు అన్నారు. ప్రాణం పోసే ప్రతిభ లేనప్పుడు, ప్రాణం తీసే హక్కు కూడా ఎవరికి లేదని స్పష్టం చేశారు. నిర్మాణమే అందరి బాధ్యత కావాలి తప్ప. విధ్వంసం నైజం కారాదని హితభోద చేసారు. అరకు ఎమ్మెల్యే కిడారి సర్వేశ్వరావు, మాజీ ఎమ్మెల్యే సివేరి సోము హత్యలను అందరు ఖండించాలని సీఎం పిలుపునిచ్చారు. అమెరికా పర్యటనలో భాగంగా ప్రవాసాంధ్రుల సమావేశంలో ముఖ్యమంత్రి చంద్రబాబు ప్రసంగించారు. ఈ ఏడాది ప్రవాసాంధ్రులకు ఓటుహక్కు వస్తోందని అమెరికా నుంచే వారంతా ఓటేయవచ్చని తెలిపారు. ఆంధ్రప్రదేశ్‌లో తెదేపా మళ్లీ అధికారంలోకి రావడం చారిత్రక అవసరమని చంద్రబాబు అన్నారు. గతంలో తాను ముఖ్యమంత్రిగా ఉన్న సమయంలో ఐటి మీద పెట్టిన శ్రద్ధ వల్లే ఈరోజు ఇంతమంది అమెరికా రాగలిగారని చంద్రబాబు గుర్తుచేసుకున్నారు. వందలాది ఇంజనీరింగ్ కళాశాలలు నెలకొల్పడం వల్లే రాష్ట్రంలో ఇంజనీరింగ్ ప్రతిభ పెరిగిందని అన్నారు. దూరం అనేది పెద్ద సమస్య కాదని., సొంత గ్రామానికి ఏం చేయాలో ప్రవాస ఆంధ్రులు ఆలోచించాలని కోరారు. అమెరికాలోని అన్ని నగరాల్లో తెలుగువారు ఉన్నారని వారంతా అటు వృత్తిలో రాణిస్తూనే. ఇటు సేవా కార్యక్రమాల్లో ముందుడటాన్ని ప్రశంసించారు . సమాజ సేవలో ముందున్న ప్రవాసాంధులందరికీ అభినందనలు తెలిపారు. ఇటీవలే అమెరికాలో లోకేశ్‌ ఆధ్వర్యంలో తెదేపా మహానాడు బ్రహ్మాండంగా నిర్వహించారని. అదే స్పూర్తిని ఇకపై కూడా కొనసాగించాలని కోరారు. ఏ పార్టీ వల్ల పైకి వచ్చామో ఆ పార్టీకి ప్రచారం చేయడం అందరి బాధ్యతని సీఎం తెలిపారు. ప్రపంచ దేశాలలో పసుపు జెండా రెపరెపలాడుతుందని ఎవరూ ఊహించలేదన్న చంద్రబాబు. ఇది ఒక రాజకీయ పార్టీకి దక్కిన అపూర్వ గౌరవంగా పేర్కొన్నారు.  ప్రవాస భారతీయులకు మరింత కష్టకాలం.ప్రభుత్వ లబ్ధి పొందేవారికి గ్రీన్‌ కార్డ్‌ కష్టమే.  అమెరికాలో నివసిస్తున్న భారతీయులు మరింత కష్టాలను ఎదుర్కోనున్నారు. గ్రీన్‌ కార్డు కోసం ఎదురు చూస్తున్న ఆశావహులకు నిరాశే ఎదురైంది. గ్రీన్‌ కార్డు జారీ ప్రక్రియలో అమెరికా ప్రభుత్వం మరిన్ని కఠిన నిబంధనలు విధించింది. గ్రీన్‌కార్డు దరఖాస్తుదారులు స్వదేశం అమలు చేస్తున్న పథకాల ద్వారా లబ్ధి పొందకూడదదనే కొత్తనిబంధనను విధించింది.  ఈ నిబంధనల ప్రకారం.గ్రీన్‌ కార్డు కోసం దరఖాస్తు చేసుకున్న వ్యక్తులు భారతీయులైతే కేంద్ర,రాష్ట్ర ప్రభుత్వాలు అమలు చేస్తోన్న పథకాల ద్వారా లబ్ధి పొంది ఉండకూడదు. ఆహార, నగదు సంబంధిత పథకాల్లో వీరి పేర్లు నమోదై ఉండకూడదు. విద్యా,వైద్య, ఆహార, సంక్షేమ పథకాల ప్రయోజనాలు వీరికి వర్తించకూడదు. అంతేకాకుండా గ్రీన్‌కార్డు వస్తే అమెరికాలో నిలదొక్కుకోగలం అని రుజువు చేస్తూ ఆర్థిక వివరాలను వెల్లడించాలి.  ఈ నిబంధలనకు సంబంధించి ఇప్పటికే హోమ్‌ల్యాండ్‌ సెక్యూరిటీ సెక్రటరీ సంతకం చేసినట్లు హోమ్‌ల్యాండ్‌ సెక్యూరిటీ విభాగం తెలిపింది. ప్రభుత్వ ప్రయోజనాల నుంచి ఎలాంటి లబ్ధి పొందడం లేదని దరఖాస్తుదారు ధ్రువపత్రం సమర్పించాల్సి ఉంటుంది. వీటన్నింటినీ పరిశీలించిన తరువాతే గ్రీన్‌కార్డు దరఖాస్తు ప్రక్రియను మొదలు పెట్టాలి. ఈ నిబంధలన్నింటీని త్వరలోనే అమలు చేయనున్నారు. ఒకవేళ దరఖాస్తుదారు సమర్పించిన పత్రాలు నకిలీవని తేలితే వారిపై నిషేధం విధిస్తారు.  ఇప్పటికే హెచ్‌ 1బీ వీసాలపై అమెరికాలో ఉద్యోగం చేస్తున్న వారి జీవిత భాగస్వాముల విషయంలో కఠిన నిర్ణయాలు తీసుకున్న విషయం తెలిసిందే. వీరి పని అనుమతిని రద్దుచేసే విషయంపై మూడు నెలల్లోగా నిర్ణయం తీసుకుంటామని ట్రంప్‌ సర్కార్‌ నేడు ఫెడరల్‌ కోర్టుకు తెలిపింది. హెచ్‌4 వీసాదారుల హెచ్‌ 1బీ భాగస్వాములకు ఇచ్చే వీసా పని అనుమతిని రద్దు చేస్తామని గత కొంతకాలంగా ట్రంప్‌ ప్రభుత్వం బహిరంగంగానే చెబుతోంది. తాజాగా మరో మూడు నెలల్లోగా దీనిపై అధికారికంగా నిర్ణయం తీసుకోనున్నట్లు కోర్టుకు చెప్పింది. దీంతో హెచ్‌4 వీసాదారులు ఆందోళనకు గురవుతున్నారు.హెచ్‌4 వీసాదారుల పని అనుమతిని రద్దు చేస్తే ఎక్కువగా నష్టపోయేది భారతీయులే. 2017 డిసెంబరు 25 నాటికి 1,26,853 మంది హెచ్‌4 వీసాదారులకు యూఎస్‌సీఐఎస్‌ పని అనుమతిలను మంజూరు చేసింది. వీరిలో 93శాతం మంది భారత్‌కు చెందినవారే. ఇక ఐదు శాతం మంది చైనా దేశస్థులు ఉన్నారు. ఒకవేళ వీరికి పని అనుమతిని రద్దు చేస్తే హెచ్‌ 1బీ వీసాదారులు ఒక్కరి వేతనంతోనే కుటంబాన్ని నడపాల్సి ఉంటుంది. వెన్నుపోటుదారులంతా ఒక గూటికి చేరుతున్నట్లుగా పశ్చిమ ఎమ్మెల్యే జలీల్‌ఖాన్‌ ముఖ్యమంత్రి చంద్రబాబు గూటికి చేరారని, ఈ వెన్నుపోటుదారులకు తగిన బుద్ధి చెప్పాలంటే పశ్చిమ నియోజకవర్గంలో వెలంపల్లి శ్రీనివాసరావును గెలిపించాలని వైసీపీ టీయూసీట్రేడ్‌ యూనియన్‌ కాంగ్రెస్‌ రాష్ట్ర అధ్యక్షుడు పూనూరి గౌతమ్‌రెడ్డ్డి అన్నారు. వైసీపీ అధినేత వైఎస్‌ జగన్‌ చేస్తున్న ప్రజాసంకల్ప యాత్ర 3000 కిలోమీటర్ల్లు పూర్తి చేసుకున్న సందర్భంగా వైసీపీ టీయూసీ ఆధ్వర్యంలో ఆదివారం పాతబస్త్తీ బెజ్జాల మేడ వద్ద 200 మంది ఆటో డ్రైవర్లకు ఖాకీ చొక్కాలు, స్థానికులకు పండ్లు పంపిణీ చేశారు. ఈ కార్యక్రమానికి ముఖ్య అతిథులుగా గౌతమ్‌రెడ్డి, వెలంపల్లి శ్రీనివాసరావులు హాజరయ్యారు.   ఈ సందర్భంగా గౌతమ్‌రెడ్డి మాట్లాడుతూ. ట్రేడ్‌ యూనియన్‌ సభ్యులంతా జగన్‌ గెలుపునకు అహర్నిశలు కృషి చేయాలని సూచించారు. వెలంపల్లి శ్రీనివాసరావు మాట్లాడుతూ నియోజకవర్గం అభివృద్ధి సాకుతో జలీల్‌ఖాన్‌ టీడీపీలో చేరి అనేక అన్యాయాలు, అక్రమాలకు పాల్పడుతున్నారన్నారు. ఈ సందర్భంగా మదీనా ప్రెండ్స్‌ సర్కిల్‌ ఆధ్వర్యంలో 100 మంది వైసీపీలో చేరారు. గౌతంరెడ్డ్డి, వెలంపల్లి శ్రీనివాస్‌లు కండువాలు కప్పి పార్టీలోకి ఆహ్వానించారు. ఈ కార్యక్రమంలో వైసీపీ టీయూసీ జిల్లా అధ్యక్షుడు ఎన్‌. ప్రదీప్‌, నగర అధ్యక్షుడు విశ్వనాథ రవి, మైనార్టీ సెల్‌ రాష్ట్ర కార్యదర్శి ఎండీ రుహుల్లా తదితరులు పాల్గొన్నారు.    విద్యాధరపురంలోని సీఎస్‌ఐ చర్చి పాస్టర్‌ డి విద్యాకర్‌, చర్చి కమిటీ సభ్యులకు వెలంపల్ల్లి శ్రీనివాసరావు 25వేలు విరాళంగా అందజేశారు. పాస్టర్‌ విద్యాకర్‌ గృహనిర్మాణ అవసరాలకు ఈ విరాళం ఇచ్చిన ట్ల్లు చెప్పారు. ఈ కార్యక్రమంలో చర్చి కార్యదర్శి ఇ. శ్యాంబాబు, ట్రెజరర్‌ జి.వినోద్‌పాల్‌, కమిటీ సభ్యులు పాల్గొన్నారు.  ఏపీ మంత్రులు విశాఖ ఎయిర్‌పోర్టు నుంచి అరకు బయలుదేరి వెళ్లారు. మావోల చేతిలో హత్యకు గురైన ఎమ్మెల్యే కిడారి సర్వేశ్వరరావు, మాజీ ఎమ్మెల్యే సోమ అంత్యక్రియలకు మంత్రులు హాజరుకానున్నారు. హోంమంత్రి చినరాజప్ప, మంత్రులు కళా వెంకట్రావు, అయ్యన్నపాత్రుడు, నక్కా ఆనందబాబు, సుజయ్‌ కృష్ణారంగారావు, జవహర్‌ప్రత్యేక చాపర్‌లో అరకు బయలుదేరి వెళ్లారు.  గొడవపడుతున్న భార్యకు ముద్దిచ్చి చల్లబరుద్దామనుకుంటే, అదే అదనుగా భావించిన భార్య, భర్త నాలుకను కొరికేసిన ఘటన న్యూఢిల్లీలో సంచలనం రేపింది. ఔటర్ ఢిల్లీలోని రణహోలా ప్రాంతానికి చెందిన కరణ్ ఆర్టిస్టుగా పనిచేస్తూ భార్యతో కలిసి నివాసముంటున్నాడు. కరణ్ పెళ్లి అయి రెండేళ్లు గడచినా అతని భార్య భర్తతో వైవాహిక జీవితంపై అసంతృప్తిగా ఉండేది. తరచూ భార్య భర్త కరణ్ తో గొడవలు పడుతుండేది. రాత్రి ఇంటికి వచ్చిన భర్త కరణ్ తో అతని భార్య గొడవపడింది. ఇద్దరు గొడవపడుతుండగా, భార్య ఆగ్రహాన్ని చల్లార్చేందుకు భర్త కరణ్ భార్యకు ముద్దిచ్చాడు. అంతే ఇదే అదనుగా భావించిన భార్య ఆగ్రహంతో భర్త కరణ్ నాలుకను కొరికేసింది. నాలుక తెగిపోవడంతో కరణ్ హుటాహుటిన సఫ్టర్ జంగ్ ఆసుపత్రిలో చేరారు. కరణ్ నాలుకకు వైద్యులు శస్త్రచికిత్స చేశారు. అయితే కరణ్ కు మాటలు రావడం లేదు. నిందితురాలైన భార్యపై ఐపీసీ సెక్షన్ 326 కింద కేసు నమోదు చేసి దర్యాప్తు చేస్తున్నామని పోలీసు డీసీపీ సేజు కురువిల్లా చెప్పారు.  రాష్ట్రవ్యాప్తంగా బతుకమ్మ పండుగను ఘనంగా నిర్వహించడానికి విస్తృత ఏర్పాట్లు చేయాలని సీఎస్‌ ఎస్‌కే జోషి ఆదేశించారు. వచ్చే నెల 9 నుంచి 17వ తేదీ వరకు బతుకమ్మ పండుగ జరగనున్న నేపథ్యంలో సచివాలయంలో మంగళవారం ఆయన సమీక్ష నిర్వహించారు. డీజీపీ మహేందర్‌రెడ్డి, మున్సిపల్‌ శాఖ ముఖ్య కార్యదర్శి అర్వింద్‌కుమార్‌తోపాటు ఇతర అధికారులు పాల్గొనగా, సీఎస్‌ మాట్లాడుతూ బతుకమ్మ పండుగకు ఆయా శాఖల పరిధిలోని పనులు చేపట్టాలని సూచించారు. ట్యాంక్‌బండ్‌, పీపుల్స్‌ప్లాజాలో పండుగ వాతావరణం ఉండేలా ఏర్పాట్లు చేయాలన్నారు. బతుకమ్మ ఖ్యాతిని విశ్వవ్యాప్తం చేసేందుకు అధికారుల కమిటీ సూచనలు అందిస్తే. తదుపరి చర్యలు తీసుకుంటామన్నారు. బందోబస్తు, ట్రాఫిక్‌, బ్యారికేడ్ల ఏర్పాటు, విద్యుత్తు, మంచినీరు, పరిశుభ్రత, మొబైల్‌ టాయిలెట్స్‌, పార్కింగ్‌, లేజర్‌ షో, ఫైర్‌ వర్క్‌, స్టాళ్ల ఏర్పాటు, ఫుడ్‌ ఫెస్టివల్‌, ప్రధాన కూడళ్ల విద్యుద్దీకరణ, బతుకమ్మ పోటీలపై దృష్టి పెట్టాలన్నారు. డీజీపీ మహేందర్‌రెడ్డి మాట్లాడుతూ బతుకమ్మ పండుగలో మహిళలు క్రమపద్ధతిలో పాల్గొనేలా చూడాలన్నారు. మున్సిపల్‌ శాఖ ముఖ్యకార్యదర్శి అర్వింద్‌కుమార్‌ మాట్లాడుతూ బతుకమ్మ పండుగకు మరింత ప్రాచుర్యం తీసుకురావడానికి ఢిల్లీ, ముంబయి లో హోర్డింగుల ద్వారా ప్రచారం నిర్వహిస్తామన్నారు. సాంస్కృతిక శాఖ కార్యదర్శి వెంకటేశం మాట్లాడుతూ బతుకమ్మ ప్రాచుర్యాన్ని విశ్వవ్యాప్తం చేయడానికి విమానాలు, శతాబ్ది రైళ్లలో మహిళలకు బుక్‌లెట్స్‌ పంచుతున్నామన్నారు. ప్రైవేటు వర్గాల సహకారంతో 100 ఫ్లోటింగ్‌ బతుకమ్మలు ఏర్పాటు చేయాలని ఆలోచిస్తున్నామని ఆయన చెప్పారు. అమెరికా పర్యటనను దిగ్విజయంగా ముగించుకుని  విజయవాడ గన్నవరం విమానాశ్రయానికి  చేరుకున్న ముఖ్యమంత్రి చంద్రబాబు.                                                తెల్లవారు జాము నాలుగున్నరకు  గన్నవరం చేరుకున్న సీఎం చంద్రబాబు బృందం.                                              ముఖ్యమంత్రి  చంద్రబాబుకు ఘన స్వాగతం పలికిన తెలుగుదేశం శ్రేణులు.                                                                 ముఖ్యమంత్రి  చంద్రబాబుకు స్వాగతం పలికిన మంత్రులు ఉమా, కొల్లు రవింద్ర, తెదేపా నేతలు.  ముఖ్యమంత్రి  చంద్రబాబుకు మేళతాళాలతో అట్టహాసంగా స్వాగతం పలికిన తెదేపా శ్రేణులు.      స్వాగతం  సీఎం  సర్  ప్ల కార్డులు ప్రదర్శించిన  తెదేపా కార్యకర్తలు స్వాగతం.    తనను పలకరించదనికి వచ్చిన తెదేపా నేతలను ఒక్కొక్కరినీ పలకరించిన సీఎం చంద్రబాబు.  గజమాలతో సీఎం చంద్రబాబును సత్కరించిన  మంత్రులు, తెదేపా శ్రేణులు.  సీఎం చంద్రబాబును హారతి ఇచ్చి స్వాగతం పలికిన తెలుగు మహిళలు.సీఎం చంద్రబాబు జిందాబాద్ నినాదాలతో మార్మోగిన గన్నవరం విమానాశ్రయ ప్రాంతం.  మహారాష్ట్రలోని అహ్మద్ నగర్ లో వున్న హరిశ్చంద్ర కోటకు కుడి వైపున వుంది . ఇది ఒక అద్భుతమైన కట్టడం.పెద్ద బండరాయి కింద 12 అడుగుల శివ లింగం రూపంలో కొలువై ఉన్నాడు కేదారేశ్వరుడు. ఈ గుహ లోపలి భాగంలో 6 మంది భక్తులు కూర్చుని పూజ, ధ్యానం చేసుకునేందుకు వీలుగా ఒక గది కూడా ఉంది. ఈ శివ లింగాన్ని భూమి నుంచి 6 అడుగుల ఎత్తులో వుండేటట్టు నిర్మించారు.లింగం చుట్టూ నాలుగు స్తంభాలు వుండేవి, వాటిలో 3 స్తంభాలు విరిగిపోగా ఒకటి మాత్రమే మిగిలింది.విశేషం ఏమిటంటే, ఈ నాలుగు స్తంభాలు నాలుగు యుగాలకి ప్రతీకలనీ, ఒక్కొక్క యుగాంతానికి ఒక్కొక్క స్తంభం విరుగుతూ, కలియుగానికి ఒకటే స్తంభం మిగిలిందని ఎప్పుడైతే ఈ స్తంభం విరిగిపోతుందో, అదే కలియుగానికి ఆఖరు రోజనీ నమ్ముతారు.ఇక్కడ అచ్చెరువొందించేమరో విషయం ఏమిటంటే, ప్రతిరోజు 4 గోడల నుండి నీరు గుహలోకి వస్తుంది. శివలింగం చుట్టూ వేసవి, శీతాకాలాలలో 5 అడుగుల ఎత్తులో చాలా చల్లని నీరు వుంటుంది. కాని, వర్షాకాలంలో చుక్క నీరు కూడా గుహలోకిరాదు, నిలవదు.ఇలాంటి ప్రదేశాలు ఇంకా ఎన్నో భారత దేశంలో వుండడం మన ప్రాచీనుల విజ్ఞానానికి ప్రతీక.  విజయవాడ నగరంలోని బందరు లాకుల వద్ద గురువారం రాత్రి ఇద్దరు యువకులు ఓ పోలీసు కానిస్టేబుల్‌పై వీరంగం సృష్టించారు. ట్రాఫిక్ సిగ్నల్‌ దాటి వేగంగా ముందుకెళ్తున్న ఏపీ16 సీఎం 2244 నంబరు గల కారును కానిస్టేబుల్‌ అనిల్‌కుమార్‌ ఆపి పక్కన పెట్టాలని ఆదేశించడంతో వారు దుర్భాషలాడుతూ ఘర్షణకు దిగారు. దీంతో ఆగ్రహించిన కానిస్టేబుల్‌ కారును పోలీస్‌స్టేషన్‌కు తరలించాలని చెప్పడంతో చేయి చేసుకున్నారు. తాము దెందులూరు ఎమ్మెల్యే చింతమనేని అనుచరులమని చెప్పుకుంటూ వారిద్దరూ వీరంగం సృష్టించడం నగరంలో చర్చనీయాంశమైంది. పోలీసులు వారిని అదుపులోకి తీసుకుని కారును గవర్నర్‌పేట పోలీస్‌స్టేషన్‌కు తరలించారు. ట్రాఫిక్ కానిస్టేబుల్‌ అనిల్‌కుమార్‌ ఫిర్యాదు ఆధారంగా వారిపై గవర్నర్‌పేట పోలీసులు కేసు నమోదు చేశారు.  తన అనుచరులని చెప్పుకుంటూ కానిస్టేబుల్‌పై దాడి చేసిన వారితో తనకెలాంటి సంబంధం లేదని ఎమ్మెల్యే చింతమనేని ప్రభాకర్‌ తేల్చిచెప్పారు. తన పేరు వాడుకుని అరాచకాలు సృష్టించే వారిపై చర్యలు తీసుకోవాలని పోలీసులను కోరారు. ఇకమీదట తన పేరు వాడుకొని ఎవరైనా దాడులు చేస్తే క్రిమినల్ చర్యలు తీసుకోవాలని చింతమనేని ప్రభుత్వానికి సూచించారు.  మావోయిస్టుల చేతిలో హత్యకు గురైన అరకు ఎమ్మెల్యే కిడారి సర్వేశ్వరరావు కుటుంబాన్ని ముఖ్యమంత్రి చంద్రబాబునాయుడు ఈరోజు పరామర్శించారు. అమరావతి నుంచి విమానంలో విశాఖ చేరుకున్న చంద్రబాబు. అక్కడి నుంచి హెలికాప్టర్‌లో పాడేరు చేరుకున్నారు. కిడారి నివాసానికి చేరుకుని ఆయన చిత్రపటానికి నివాళులర్పించారు. కుటుంబసభ్యులను ఓదార్చారు. సర్వేశ్వరరావు కుమారులను అక్కున చేర్చుకున్న చంద్రబాబు. వారికి అండగా ఉంటానని హామీ ఇచ్చారు.  ఈ సందర్భంగా చంద్రబాబు మాట్లాడుతూ. గిరిజనులకు ఎనలేని సేవలందించిన ఎమ్మెల్యే కిడారి సర్వేశ్వరరావును మావోయిస్టులు హత్య చేయడం బాధాకరం. ఆయన చనిపోయారన్న విషయాన్ని తాను జీర్ణించుకోలేకపోతున్నా. కిడారి ఆశయాల సాధనకు తెదేపా కృషి చేస్తుంది. గిరిజనుల్లో ఇంతటి బలమైన రాజకీయ నేత ఉండటం చాలా అరుదు. కిడారి కుటుంబానికి ప్రభుత్వం తరపున కోటి సాయం అందిస్తాం. కుటుంబసభ్యుల్లో నలుగురికి 5లక్షల చొప్పున పార్టీ తరపున ఇస్తాం. చిన్న కుమారుడికి గ్రూప్‌ 1 ఉద్యోగం కల్పిస్తాం. మొదటి కుమారుడికి ఏం చేయాలన్న దానిపై పార్టీలో చర్చించి నిర్ణయం తీసుకుంటాం. ఆయనకు పార్టీ టిక్కెట్‌ ఇవ్వాలా.  వద్దా.  అన్నది పార్టీ నిర్ణయిస్తుంది. కిడారి కుటుంబానికి సొంత ఇల్లు కూడా లేదు. కాబట్టి విశాఖ నగరంలో వారికి స్థలం కేటాయిస్తాం. ఇల్లు కట్టుకోవడానికి సాయం చేస్తాం. బాక్సైట్‌ గనులను మూసివేస్తున్నట్లు ప్రభుత్వం ప్రకటించిన తర్వాత కూడా ఈ ఘటన జరగడం బాధాకరం. వైఎస్‌ హయాంలో కేటాయించిన గనులను మా ప్రభుత్వం రద్దు చేయించింది. ఈ విషయం తెలియని కొందరు అనసవర విమర్శలు చేస్తున్నారు.  ఎమ్మెల్యే కిడారి సర్వేశ్వరరావు అరకులోయలోని తన అతిథి గృహం నుంచి ఆదివారం ఉదయం 11.30 గంటలకు గ్రామదర్శినిలో పాల్గొనడం కోసం మాజీ ఎమ్మెల్యే సివేరి సోమతో కలిసి సరాయి గ్రామానికి బయలుదేరారు. మధ్యాహ్నం 12 గంటల సమయంలో డుంబ్రిగుడ మండల కేంద్రాన్ని దాటి లివిటిపుట్టు చేరుకుంటున్న సమయంలో మావోయిస్టులు వారిని అడ్డగించారు. క్వారీ విషయంలో కొద్దిసేపు చర్చించి అనంతరం ఇద్దరినీ కాల్చి చంపారు. ఘటన జరిగిన సమయంలో చంద్రబాబు అమెరికా పర్యటనలో ఉన్నారు.  బాలీవుడ్‌ నటి తనుశ్రీ దత్తా పదేళ్ల క్రితం ఓ సినిమా సెట్‌లో తనపట్ల జరిగిన లైంగిక వేధింపుల గురించి బయటపెట్టడం చర్చనీయాంశంగా మారింది. సినీ నటుడు నానా పటేకర్‌ తన పట్ల అసభ్యకరంగా ప్రవర్తించారని తనుశ్రీ ఆరోపిస్తున్నారు. కానీ నానా పటేకర్‌ మాత్రం ఈ వార్తలను ఖండిస్తున్నారు. సెట్స్‌లో వంద మంది ఉన్నప్పుడు తనపై మాత్రమే నిందలు వేయడంలో అర్థంలేదని అంటున్నారు. ఈ ఘటనపై సినీ ప్రముఖులు ప్రియాంక చోప్రా, ఫర్హాన్‌ అక్తర్‌, స్వరా భాస్కర్‌ తదితరులు స్పందించారు.  పదేళ్ల క్రితం తన పట్ల జరిగిన వేధింపులను బయటపెడితే తన కెరీర్‌ నాశనం అవుతుందని తనుశ్రీ మౌనం వహించారు. ఇప్పుడు కూడా ఆమె కెరీర్‌ పరుగులు పెట్టడంలేదు. అయినప్పటికీ ఆ విషయాలన్నీ బయటపెట్టారు. అంటే దాని అర్థం తన పట్ల జరిగినదంతా నిజమనే కదా. ఆమె ధైర్యాన్ని స్ఫూర్తిగా తీసుకోవాలి. ఆమె ఉద్దేశాన్ని ప్రశ్నించకూడదు  ఫర్హాన్‌ అక్తర్‌.  ఒప్పుకొంటున్నాను. వేధింపుల నుంచి బయటపడినవారు చెప్పే విషయాలను ప్రపంచం నమ్మాలి  ప్రియాంక చోప్రా.  ఎలాంటి వేధింపులు లేకుండా ప్రశాంతంగా పని చేసుకోగలగడం అనేది ప్రతి ఒక్కరికీ ఉండాల్సిన ప్రాథమిక హక్కు. ధైర్యంగా తన పట్ల జరిగిన దారుణాన్ని చెప్పినందుకు ఆమెను అభినందించాలి ట్వింకిల్‌ ఖన్నా.  తనుశ్రీ ఈ రకంగా తాను ఎదుర్కొన్న ఇబ్బందుల గురించి చెబుతుంటే చాలా బాధగా ఉంది. ఇతరులు గుచ్చి గుచ్చి అడుగుతున్న ప్రశ్నలను ఒంటరిగా ఎదుర్కొంటోంది. ఏదన్నా నోరు తెరిచి చెబితే నెటిజన్లు ట్రోల్‌ చేస్తారని తెలిసి కూడా ఓ మహిళ ఇలా తన గురించి చెప్పుకోవడానికి ఇష్టపడదు. తనుశ్రీకి సినిమా సెట్స్‌లో జరిగిన సంఘటన ఒకరకమైన బెదిరింపులాంటిది. వాటన్నింటినీ మౌనంగా భరించకుండా ధైర్యంగా ఎదుర్కోవడమే ఆమె చేసిన తప్పా. ప్రముఖ బాలీవుడ్‌ దర్శకుడు వివేక్‌ అగ్నిహోత్రి కూడా తన పట్ల అసభ్యకరంగా ప్రవర్తించారని తనుశ్రీ తాజాగా ఆరోపిస్తున్నారు. డీప్‌ డార్క్‌ సీక్రెట్స్‌ అనే సినిమా చిత్రీకరణ సమయంలో వివేక్‌ నన్ను దుస్తులు తీసేసి డ్యాన్స్‌ చేయమన్నారు. అప్పుడు సునీల్‌ శెట్టి, ఇర్ఫాన్‌ ఖాన్‌ నన్ను రక్షించారు. ఇలా ప్రవర్తించినందుకు వివేక్‌ను తిట్టారు అని పేర్కొన్నారు. 1952లో నియోజకవర్గంగా రూపాంతరం చెందిన చేవెళ్లలో పలుమార్లు కాంగ్రెస్‌ జెండా రెపరెపలాడింది. ఇప్పటివరకు 15సార్లు అసెంబ్లీ ఎన్నికలు జరగగా ఎనిమిది సార్లు విజయం హస్తగతమైంది. తర్వాత నాలుగు పర్యాయాలు టీడీపీ విజయం సాధించింది. చేవెళ్లలో పట్లోళ్ల కుటుంబానికి మంచి పట్టు ఉంది. వీరి కుటుంబానికి నియోజకవర్గ ప్రజలు పలుమార్లు నీరాజనం పట్టారు. ఇంద్రారెడ్డి, ఆయన భార్య సబితారెడ్డి ఇక్కడి నుంచి గెలిచి ఉన్నత పదవులను అధిరోహించారు. అదేవిధంగా చేవెళ్ల నియోజకవర్గానికి కాంగ్రెస్‌కు విడదీయరాని అనుబంధం ఉంది. వైఎస్‌ఆర్‌ హయాంలో ఏ కార్యక్రమం చేపట్టినా ఇక్కడి నుంచే మొదలు పెట్టేవారు. సబితారెడ్డి కూడా చేవెళ్ల చెల్లెమ్మగా కీర్తించబడింది. ఇక రానున్న అసెంబ్లీ ఎన్నికల్లో ప్రజలు ఎవరికి పట్టం కట్టనున్నారోనన్న విషయం చర్చనీయాంశంగా మారింది. అందరి దృష్టి చేవెళ్ల నియోజకవర్గం మీదే ఉంది. చేవెళ్ల పేరు తెలియని వారు అంటూ ఎవరూ ఉండరూ ఢిల్లీ నుంచి గల్లీ దాక ఈపేరు అందరికీ తెలిసిందే. ఎన్నికలు వచ్చినవంటే జిల్లాలో అందరిచూపు చేవెళ్ల వైపే ఉంటుంది. చేవెళ్ల రాజకీయం అంటేనే అంత ఆసక్తిగా ఉంటుంది. ఇక్కడి ప్రజలు ఇచ్చే తీర్పుకు కూడా ఓ ప్రత్యేకమని చెప్పవచ్చు. ఇప్పటివరకు అత్యధికంగా చేవెళ్ల ప్రజలు పట్లోళ్ల కుటుంబానికే పట్టం కట్టారు. చేవెళ్ల నియోజకవర్గం 1952 సంవత్సరంలో నియోజకవర్గంగా రూపాంతరం చెందింది. ఇప్పటివరకు 15సార్లు అసెంబ్లీ నియోజకవర్గ ఎన్నికలు జరిగాయి. ఈ ఎన్నికల్లో 8 పర్యాయాలు కాంగ్రెస్‌కే పట్టం కట్టారు. 4 పర్యాయాలు టీడీపీకి అవకాశం కల్పించగా మరో 2 పర్యాయాలు స్వతంత్ర అభ్యర్థులకు పట్టం కట్టారు.  రాష్ట్ర రాజకీయాలో చేవెళ్లకు ఓ ప్రత్యేకత ఉందని చెప్పవచ్చు. 1985లో పి. ఇంద్రారెడ్డి టీడీపీ తరఫున ఎమ్మెల్యే అభ్యర్థిగా పోటీ చేసి కె. విక్రమ్‌కుమార్‌రెడ్డిపై విజయం సాధించారు. 1989లో జరిగి ఎన్నికల్లో మరోసారి టీడీపీ అభ్యర్థిగా కొండకల్‌ కాంతారెడ్డిపై గెలుపొందారు. 1994 ఎన్నికల్లో టీడీపీ అభ్యర్థిగా బరిలో దిగి ప్రత్యర్థి పాండుపై గెలుపొందారు. 1999 ఎన్నికలో కాంగ్రెస్‌ పార్టీ తరఫున ఎన్నికల్లో పోటీ చేసి ప్రత్యర్థి కిచ్చన్నగారి లక్ష్మారెడ్డిపై విజయం సాధించారు. ఇంద్రారెడ్డి కార్మిక, విద్య, హోంమంత్రిగా పనిచేశారు. 2000 సంవత్సరంలో ఆయన రోడ్డు ప్రమాదంలో మృతి చెందారు.   ఉపఎన్నికల్లో ఆయన సతీమణి సబితారెడ్డి కాంగ్రెస్‌ పార్టీ నుంచి పోటీ చేసి ప్రత్యర్థి కిచ్చన్నగారి లక్ష్మారెడ్డిపై విజయం సాధించారు. 2004 ఎన్నికల్లోనూ ఆమె కాంగ్రెస్‌ అభ్యర్థిగా టీడీపీ అభ్యర్థి సామ భూపాల్‌రెడ్డిపై ఘన విజయం సాధించారు. అప్పటి రాష్ట్ర ముఖ్యమంత్రులు వైఎస్సార్‌, రోషయ్య, కిరణ్‌కుమార్‌రెడ్డి మంత్రివర్గంలో సబితారెడ్డి పనిచేశారు. ఆమె గనులు భూగర్భ వనరుల శాఖ మంత్రితో పాటు రెండు సార్లు రాష్ట్ర హోంమంత్రి పదవిని చేపట్టారు. వైఎస్సార్‌ ఏ కార్యక్రమాన్ని ప్రారంభించాలనుకున్నా చేవెళ్ల నుంచి శ్రీకారం చుట్టేవారు. ఈ సమయంలో సబితారెడ్డికి చేవెళ్ల చెళ్లమ్మగా చెరగని ముద్ర పడింది.  చేవెళ్ల అసెంబ్లీ నియోజకవర్గం ఏర్పడినప్పటి నుంచి ఇప్పటివరకు మూడు సార్లు నియోజకవర్గం ఎస్సీగా రిజర్వు అయింది. మూడుసార్లు ఎన్నికలు జరగగా రెండు సార్లు కాంగ్రెస్‌ పార్టీ అభ్యర్థులు విజయం సాధించారు. ఓసారి టీడీపీ విజయం సాధించింది. నియోజకవర్గం ఏర్పడిన రెండేళ్ల తర్వాత 1962లో నియోజకవర్గం ఎస్సీగా రిజర్వు అయింది. 47 సంవత్సరాల తరువాత తిరిగి 2009 సంవత్సరంలో ఎస్సీగా రిజర్వు అయింది. మొదటిసారి ఎస్సీ రిజర్వు అయ్యాక కాంగ్రెస్‌ పార్టీ అభ్యర్థి వి. రామారావు గెలుపొందారు. 2009లో రిజర్వు అయ్యాక తెలుగుదేశం పార్టీ అభ్యర్థి కేఎస్‌రత్నం కాంగ్రెస్‌ పార్టీ అభ్యర్థిపై కాలె యాదయ్యపై విజయ పతాకం ఎగరవేశారు.   2014లో జరిగిన ఎన్నికల్లో కాంగ్రెస్‌ పార్టీ అభ్యర్థి కాలె యాదయ్య టీఆర్‌ఎస్‌ అభ్యర్థి కేఎస్‌ రత్నంపై గెలు పొందారు. 2018 ఎన్నికల కోసం ఇప్పటికే టీఆర్‌ఎస్‌ చేవెళ్ల అభ్యర్థిగా కాలె యాదయ్యకు టికెట్‌ ఖరారు కావడంతో ఎన్నికల ప్రచారంలో మునిగి తేలుతున్నారు. కాంగ్రెస్‌ తరఫున 11 మంది ఆశావహులు టికెట్ల కోసం ప్రయత్నాలు సాగిస్తున్నారు. 2014 ఎన్నికల్లో టీఆర్‌ఎస్‌ నుంచి టికెట్‌ పొంది కాంగ్రెస్‌ అభ్యర్థి చేతిలో స్వల్ప మెజారిటీతో ఓటమి చెందిన కేఎస్‌ రత్నం గురువారం ఈ నెల 27వ తేదీకాంగ్రెస్‌ పార్టీలో చేరారు.    చేవెళ్ల నియోజకవర్గం ఏర్పడిన తర్వాత 1952 జరిగిన ఎన్నికల్లో స్వతంత్ర అభ్యర్థిగా వీఆర్‌రెడ్డి ఎమ్మెల్యేగా గెలుపొందారు. ఆయన తరువాత 1957 జరిగిన ఎన్నికల్లో కాంగ్రెస్‌ పార్టీ తరఫున వి. రామారావు విజయం సాధించారు మొదటిసారిగా 1962లో నియోజకవర్గం ఎస్సీ రిజర్వు అయింది. తిరిగి వి.రామా రావు కాంగ్రెస్‌ పార్టీ నుంచి గెలుపొందారు. 1967 ఎన్ని కలో స్వతంత్ర అభ్యర్థిగా డి. సత్యనారాయణ గెలుపొం దారు. 1972 ఎన్నికల్లో పి. కిషన్‌రావు కాంగ్రెస్‌ తరఫున విజయం సాధించారు. 1978 ఎన్నికల్లో సి. ప్రతాప్‌లింగం జనత పార్టీ నుంచి గెలుపొందారు.   1983 ఎన్నికల్లో కె. లక్ష్మారెడ్డి కాంగ్రెస్‌ తరపున విజయం సాధించారు. 1985 ఎన్నికల్లో పి. ఇంద్రారెడ్డి టిడిపీ నుంచి విజయం సాధించారు. ఆయన తిరిగి 1989 ఎన్నికల్లో గెలుపొందారు. అలాగే 1994 ఎన్నికల్లో విజయం సాధించారు. మరలా 1999 ఎన్నికల్లో కాంగ్రెస్‌ తరఫున గెలుపొందారు. 2000.ఉప పి.సబితారెడ్డి కాంగ్రెస్‌ నుంచి ఘన విజయం సాధించారు. అలాగే 2004. ఎన్నికలో పి. సబితారెడ్డి గెలుపొందారు. 2009ఎస్సీ. కె. ఎస్‌.రత్నం టీడీపీ తరపునా గెలుపొందాడు. 2014లో కాలె యాదయ్య కాంగ్రెస్‌ తరఫున ఎమ్మెల్యేగా గెలుపొందారు. ఇంధన శాఖ మంత్రి కిమిడి కళా వెంకట్రావు, ముఖ్య కార్యదర్శి అజయ్ జైన్ మీడియా ప్రతినిధుల సమావేశం.  98 శాతం విద్యుదీకరణ పూర్తి.  నాలుగు గ్రామాలు, 20 ఆవాసాలకు రేపు విద్యుదీకరణతో గృహ విద్యుత్ పనులు పూర్తి.  వ్యవసాయ కనెక్షన్లకు కొద్ది రోజులలో విద్యుత్ సరఫరా.  పది వేల మంది సిబ్బంది కష్టపడి పనిచేశారు.  12 రోజుల్లో విద్యుత్ సరఫరా పునరుద్ధరణ చారిత్రాత్మకం.  40 వేల స్తంభాలు పడిపోయాయి.  వ్యవసాయ విద్యుత్ సరఫరాకు ఇపిడిసిఎల్ సిబ్బంది స్థానికంగా ఉండి పునరుద్ధరణ చేస్తారు.  ముఖ్య కార్యదర్శి, ట్రాన్స్ కో సిఎండి, ఇపిడిసిఎల్, ఎస్ పిడిసిఎల్ సిఎండిలు, 13 జిల్లాల ఇంజనీర్లు, సిబ్బంది, ఇతర ప్రాంతాల నుండి విచ్చేసిన సిబ్బందిని అభినందించారు.   ముఖ్య కార్యదర్శి అజయ్ జైన్ మాట్లాడుతూ కోస్తా ప్రాంతంలో గుండ్రని స్తంభాలు వేయుటకు చర్యలు.  మోబైల్ ఛార్జర్లు ముందుగా సిఎస్ఆర్ క్రింద సేకరిస్తాం.  సోలార్ విద్యుత్ తక్షణం ఏర్పాటుకు అవకాశం.  సోలార్ విద్యుత్ పరికరాలు సిద్ధం చేస్తాం.  భవిష్యత్తులో విపత్తుల సమయంలో మెరుగైన సేవలు అందించేందుకు చర్యలు.  కొత్త లైన్లు వేస్తున్నాం. వాటికి ఎల్ ఇడి వీధి దీపాలు ఏర్పాటు.  ఉండవల్లి క్యాంప్ కార్యాలయంలో ముఖ్యమంత్రి చంద్రబాబును కలసి తుఫాన్ బాధితులకు పది లక్షల సహాయం అందించిన జీవిత రాజశేఖర్ దంపతులు.  తుఫాను బాధితుల సహాయార్థం పది లక్షల చెక్ ముఖ్యమంత్రి చంద్రబాబుకు అందించిన భవ్య సిమెంట్స్ అధినేత ఆనందప్రసాద్.  5 లక్షల సాయాన్ని ముఖ్యమంత్రి చంద్రబాబును కలసి అందించిన ఎంఎస్ విశాఖ ఫిలిం నగర్ సెంటర్ ప్రతినిధులు.  ఆంధ్రప్రదేశ్ కి డెలాయిట్ కంపెనీ.  విశాఖపట్నం ఫింటెక్ ఫెస్టివల్ లో ముఖ్యమంత్రి చంద్రబాబు, మంత్రి నారా లోకేష్ సమక్షంలో ఒప్పందం .  ఆంధ్రప్రదేశ్ ఐటీ శాఖ ,డెలాయిట్ కంపెనీల మధ్య ఒప్పందం.  గ్లోబల్ బిజినెస్ ట్యాక్స్ సర్వీసెస్,గ్లోబల్ ఎంప్లొయ్ సర్వీసెస్,కన్సల్టింగ్ సర్వీసెస్,ఆడిట్ సర్వీసెస్ అందిస్తున్న డెలాయిట్.  ఒప్పందంలో భాగంగా త్వరలో అమరావతి తాత్కాలిక భవనంలో కార్యకలాపాలు ప్రారంభించనున్న డెలాయిట్.  విశాఖపట్నంలో కూడా కార్యకలాపాలు ప్రారంభించాలి అని కోరిన మంత్రి నారా లోకేష్ .  విశాఖపట్నం లో కంపెనీ కార్యకలాపాలు ప్రారంభించే అంశంపై అధ్యయనం చేస్తాం.  అమరావతి లో కంపెనీ ఏర్పాటు త్వరితగతిన విస్తరణ పై ప్రస్తుతం దృష్టి పెట్టాం.  డెలాయిట్ కంపెనీ కంట్రీ హెడ్ రొమాల్ షెట్టి,ఆంధ్రప్రదేశ్ ఆపరేషన్స్ హెడ్ గణేష్ బాలక్రిష్ణన్.  రాష్ట్ర టీడీపి కార్యాలయంలో జిల్లా తెలుగుయువత, తెలుగు విద్యార్థి ఉపాధ్యాయ, లీగల్ సెల్ విభాగాలకు రాబోయే గ్రాడ్యుయేట్ ఎమ్మెల్సీ ఎన్నికల కొరకు  తెలుగుదేశం పార్టీ తరుపున లక్షమందిని ఓటర్లు గా నమోదు చేయించాలని లక్షాన్ని జిల్లా టీడీపీ అధ్యక్షులు వినుకొండ ఎమ్మెల్యే జీవీ ఆంజనేయులు గారు నిర్దేశించారు.  విశాఖలో భారీగా ఐటీ దాడులకు ప్రత్యేక బృందాలు.  నిన్న రాత్రే భారీగా చేరుకున్న ఐటీ అధికారుల బృందం.    ఎంవీపీ కాలనీలోని ఐటీ కార్యాలయం వద్ద సిద్ధంగా ఉన్న 50కిపైగా వాహనాలు.  వివిధ ప్రదేశాలకు వెళ్లేందుకు సిద్ధమవుతున్న అధికారుల బృందాలు.  ఎంవీపీ కాలనీలోని ఐటీ శాఖ కార్యాలయం నుంచి వెళ్లిన కొన్ని బృందాలు.  గాజువాక దువ్వాడ ఎస్ఈజడ్‌లో ఐటీ అధికారుల సోదాలు.  దువ్వాడలోని టీజీఐ కంపెనీలో తనిఖీలు చేస్తున్న ఐటీ అధికారులు.   విజయవాడ, గుంటూరు, నెల్లూరు నగరాల్లోనూ ఐటీ బృందాలు.  హెడ్‌క్వార్టర్స్ ఆదేశాల కోసం ఎదురుచూపులు.    విశాఖపట్నం దాడులకు అనుబంధంగా ఐటీ దాడులు జరిగే అవకాశం.  ట్రాన్స్ వరల్డ్ బీచ్ శాండ్ కంపెనీ పై తనీకీ చేస్తున్న ఐటీ అధికారులు  హెడ్ క్వాటర్స్ ఆదేశాలకోసం ఏదురు చూస్తున్న ఐటీ అధికారులు. కృష్ణా జిల్లా నందిగామ నందిగామ ప్రభుత్వం హాస్పిటల్ లో డాక్టర్ ల నిర్లక్ష్యం.  నందిగామ పాత బస్టాండ్ సమీపంలో  బాటసారి ని ఢీకొన్న గుర్తుతెలియని వాహనం  ఒక్క వ్యక్తి కి సీరియస్.  హైవే అంబులెన్స్ లో హుటాహుటిన   నందిగామ ప్రభుత్వం హాస్పిటల్ కి తరలింపు.   అంబులెన్స్ హాస్పిటల్ కి వచ్చి 15 నిమిషాలు అయినా పట్టించుకోని హాస్పిటల్ సిబ్బంది.    సిబ్బంది తక్కువగా ఉన్నారు ఏమి  చెయ్యమంటారా అంటూ దురుసుగా సమాదానం.   డాక్టర్ ని వివరణ  మీడియా ప్రతినిధుల పైన దురుసుగా ప్రవర్తించీన హాస్పిటల్ సిబ్బంది.  దువ్వాడ SEZ లో TGI కంపెనీలో ఐటీ దాడులు , హడలేత్తిన ప్రారిశ్రామిక ప్రాంతం, తెల్లవారుజాము నుండి మొదలైన దాడులు, భారీగా చేరుకున్న ఐటీ అధికారులు ఓ వైపు టీఆర్‌ఎస్‌ పార్టీ అభ్యర్థులను ఖరారు చేసి ప్రచారంలో దూసుకుపోతోంది. మహా కూటమిలో సీట్ల సర్దుబాటు ఇంకా కొలిక్కి రాలేదు. సీట్ల విషయంలో అవగాహన కుదరకపోతే, తాము కోరిన సీట్లు ఇవ్వకపోతే ఒంటరిగానే పోరుకు దిగాలని తెలంగాణ జన సమితి నిర్ణయించింది. ఆ పార్టీ పాత కరీంనగర్‌ జిల్లా పరిధిలోని కరీంనగర్‌, హుజూరాబాద్‌, రామగుండం స్థానాలను ఆశిస్తున్నది. మూడింటి విషయంలో ఏమాత్రం వెనక్కి తగ్గేది లేదని టీజేఎస్‌ చెబుతుండగా కాంగ్రెస్‌ పార్టీ కరీంనగర్‌ స్థానాన్ని వదులుకోవడానికి సిద్ధంగా లేదని సమాచారం. నవంబర్‌ 1న కాంగ్రెస్‌ తొలి జాబితా విడుదల చేసే అవకాశం ఉన్నది. మొదటి వారంలో బీజేపీ మలి జాబితా ప్రకటిస్తుందని తెలిసింది.   మహాకూటమిలో సీట్ల పంపకం వ్యవహారం కొలిక్కిరావడం లేదు. తమకు కావాల్సిన సీట్ల జాబితాను మిత్రపక్షాలైన టీడీపీ, టీజేఎస్‌, సీపీఐ సమర్పించి నెల రోజులు గడిచినా కాంగ్రెస్‌ పార్టీ ఆ వ్యవహారాన్ని పరిష్కరించుకుండానే ప్రతి నియోజకవర్గానికి అభ్యర్థుల ఎంపిక ప్రక్రియను పూర్తి చేస్తున్నది. ఏఐసీసీ ఎన్నికల స్ర్కీనింగ్‌ కమిటీ చైర్మన్‌ భక్తచరణ్‌దాస్‌ నేతృత్వంలో టీపీసీసీ అధ్యక్షుడు ఉత్తమ్‌ కుమార్‌రెడ్డి, వర్కింగ్‌ ప్రెసిడెంట్లు పొన్నం ప్రభాకర్‌, రేవంత్‌ రెడ్డి, ఎంపిక కమిటీ సభ్యులు రెండు విడతలుగా భేటీఅయి 119 స్థానాలకు అభ్యర్థులను ఖరారు చేశారని సమాచారం. ఏఐసీసీ తెలంగాణ వ్యవహారాల ఇన్‌చార్జి రాంచంద్ర కుంతియా ఆ జాబితాను ఏఐసీసీ ఎన్నికల కమిటీకి పంపించారని తెలిసింది. ఇప్పటికీ అధికారికంగా మిత్రపక్షాలకు కేటాయించే స్థానాలను ప్రకటించకపోయినా వాటివిషయంలో కాంగ్రెస్‌ నేతలు ఒక అవగాహనకు వచ్చారని సమాచారం. వారినిర్ణయాన్ని మిత్రపక్షాలు ఎంత వరకు ఆమోదిస్తాయో మరేమి కొత్త డిమాండ్లు పెడతాయో తెలియకపోయినా నవంబర్‌ 1వ తేదీన కాంగ్రెస్‌ అభ్యర్థులను ప్రకటించే అవకాశం ఉన్నదని చెబుతున్నారు. టీడీపీకి 15,టీజేఎస్‌ 10,సీపీఐకి నాలుగు స్థానాలకు ఇచ్చేందుకు కాంగ్రెస్‌ నిర్ణయించిందని, ఈ విషయంలో ఆయా పార్టీలు కూడా పెద్దగా పట్టుబట్టకపోవచ్చని అయితే సీట్లు ఏవన్న విషయంలో మాత్రం అవగాహన కుదరడం అంత సులువేమి కాదని భావిస్తున్నారు.  సీట్ల విషయంలో అవగాహనకు కుదరని పక్షంలో, తాము కోరిన సీట్లు ఇవ్వని పక్షంలో ఒంటరిగానే పోరుకు దిగాలని తెలంగాణ జన సమితి హైదరాబాద్‌లో రెండు రోజులుగా జరిగిన సమావేశాల్లో నిర్ణయించుకున్నది. మంగళవారం వరకు వేచి చూసి తమ నిర్ణయాన్ని ప్రకటిద్దామని టీజేఎస్‌ అధ్యక్షులు కోదండరాం చెప్పడంతో ముఖ్య నేతలందరు హైదరాబాద్‌లోనే ఉన్నారు. ఆ పార్టీ పాత కరీంనగర్‌ జిల్లా పరిధిలోని కరీంనగర్‌, హుజురాబాద్‌, రామగుండం స్థానాలను ఆశిస్తున్నది. మూడింటి విషయంలో ఏమాత్రం వెనక్కి తగ్గేది లేదని టీజేఎస్‌ చెబుతుండగా కాంగ్రెస్‌ పార్టీ మాత్రం కరీంనగర్‌ స్థానాన్ని వదులుకోవడానికి సిద్ధంగా లేదని సమాచారం.   కాంగ్రెస్‌ పార్టీ వర్కింగ్‌ ప్రెసిడెంట్‌ పొన్నం ప్రభాకర్‌ ఈ స్థానం నుంచి పోటీ చేయాలని భావిస్తుండగా, టీజేఎస్‌ సీనియర్‌ నాయకుడు నరహరి జగ్గారెడ్డి ఈ స్థానాన్ని ఆశిస్తున్నారు. హుజురాబాద్‌ నుంచి పార్టీ జిల్లా కన్వీనర్‌ ముక్కెర రాజు, రామగుండం నుంచి గోపు అయిలయ్య యాదవ్‌ టీజేఎస్‌ అభ్యర్థులుగా రంగంలోకి దిగనున్నారు. పొత్తు కుదరని పక్షంలో 13 స్థానాల్లో ఎవరెవరిని బరిలోకి దింపాలన్న విషయంలో కూడా టీజేఎస్‌ అధ్యక్షుడు, జిల్లా కన్వీనర్లు, అధ్యక్షుడు, సీనియర్‌ నేతలు కలిసి చర్చించి ఒక అవగాహనకు వచ్చారని సమాచారం.  కాంగ్రెస్‌ పార్టీ మహాకూటమి వ్యవహారం ఎలా ఉన్నా నవంబర్‌ నెల మొదటి రోజున తొలి జాబితాను ప్రకటించే అవకాశం ఉన్నది. ఈ జిల్లా నుంచి పొన్నం ప్రభాకర్‌, జీవన్‌ రెడ్డి, శ్రీధర్‌బాబు, ఆరెపల్లి మోహన్‌ అభ్యర్థిత్వాలను కరీంనగర్‌, జగిత్యాల, మంథని, మానకొండూర్‌ స్థానాలకు ఖరారు చేసినట్లు ప్రకటించే అవకాశం ఉందని చెబుతున్నారు. మూడు నాలుగు రోజుల వ్యవధిలో మిగతా అభ్యర్థుల పేర్లను ప్రకటిస్తారని సమాచారం. భారతీయ జనతా పార్టీ రాష్ట్రవ్యాప్తంగా 38 స్థానాలకు అభ్యర్థులను ప్రకటించిన విషయం తెలిసిందే. అందులో జిల్లాకు చెందిన కరీంనగర్‌, పెద్దపల్లి, మానకొండూర్‌, కోరుట్ల, ధర్మపురి స్థానాలకు బండి సంజయ్‌ కుమార్‌, గుజ్జుల రామకృష్ణారెడ్డి, గడ్డం నాగరాజు, డాక్టర్‌ జేఎన్‌ వెంకట్‌, కన్నం అంజయ్యను అభ్యర్థులుగా ప్రకటించింది. మిగతా ఎనిమిది స్థానాలకు రెండో దఫా జాబితాలో అభ్యర్థులను ఖరారు చేస్తారని భావించారు. సోమవారం బీజేపీ రాష్ట్ర ఎన్నికల కమిటీ సమావేశం జరిగినా కేవలం హైదరాబాద్‌లోని ఆరు స్థానాలకు మాత్రమే అభ్యర్థులను ఖరారు చేసి మిగతా అభ్యర్థుల ఎంపికను నవంబర్‌ మొదటి వారంలో మరో సమావేశం నిర్వహించి ఎంపిక చేయాలని నిర్ణయించుకున్నట్లు తెలిసింది. దీంతో జిల్లాలో కాంగ్రెస్‌, దాని మిత్రపక్షాల అభ్యర్థులు, బీజేపీ ఎనిమిది స్థానాల అభ్యర్థులందరు నవంబర్‌ మొదటి వారంలోనే తేలే అవకాశం ఉన్నది. దీంతో ఆయా నియోజకవర్గాల్లో ఇంకా అభ్యర్థుల సందిగ్ధం తొలగిపోని పరిస్థితి నెలకొన్నది.  టీఆర్‌ఎస్‌ జిల్లాలోని 13 అసెంబ్లీ నియోజకవర్గాలకుగాను 12 నియోజకవర్గాల అభ్యర్థులను ప్రకటించి చొప్పదండి అభ్యర్థిని పెండింగ్‌లో ఉంచింది. ఈ అభ్యర్థులను ప్రకటించి 53 రోజులు గడిచినా చొప్పదండి వ్యవహారం తేలకపోవడంతో కూడా అక్కడ పార్టీలో విచిత్ర పరిస్థితి నెలకొని ఎవరి ప్రచారం వారు అన్న విధంగా కొనసాగుతున్నది. నవంబర్‌లో ఎన్నికల నోటిఫికేషన్‌ వచ్చే వరకు ఇదే సందిగ్ధ పరిస్థితి కొనసాగే అవకాశం లేకపోలేదనే వాదన కూడా వినవస్తున్నది. అభ్యర్థుల ఎంపిక పూర్తయితేగాని జిల్లాలో ఏఐసీసీ అధ్యక్షుడు రాహుల్‌గాంధీ, టీఆర్‌ఎస్‌ అధినేత కేసీఆర్‌ ప్రసంగించే బహిరంగ సభల తేదీలు ఖరారయ్యే అవకాశం లేదని చెబుతున్నారు.   ఈనెల 25వ తేదీ నుంచి ఆంధ్రప్రదేశ్‌లో కోడికత్తి వ్యవహారాన్ని కోతిపుండులా సాగదీస్తున్నారని పీసీసీ ఉపాధ్యక్షుడు తులసిరెడ్డి విమర్శించారు. మంగళవారం మీడియాతో మాట్లాడుతూ విమానాశ్రయంలో జగన్‌‌పై శ్రీనివాసరావు అనే వ్యక్తి దాడి చేసింది వాస్తవమే అని అయితే ఎందుకు దాడికి పాల్పడ్డాడు, ఎవరెవరి పాత్ర ఉందనే అనే కోణంలో‌ విచారణ సాగాలన్నారు. ఏపీ దర్యాప్తు సంస్థకు సహకరించకుండా ఏపీ పోలీసులపై జగన్ నమ్మకంలేదనడం విడ్డూరంగా ఉందని ఆయన వ్యాఖ్యానించారు. జగన్ వ్యాఖ్యలు సమర్ధనీయం కాదన్నారు.   సంబంధం లేకపోయినా జగన్‌పై దాడి కేసులో బీజేపీ నేతలు అతిగా స్పందించారని తులసిరెడ్డి మండిపడ్డారు. హోదా, విభజనపై స్పందించని బీజేపీ నేతలు ఇప్పుడు మాట్లాడుతున్నారని అన్నారు. కొత్తపిచ్చోడు పొద్దు ఎరుగడు అన్న చందంగా ఓ బీజేపీ ఎంపీ నోరు పారేసుకుంటున్నారని ఆయన తీవ్రస్థాయిలో విరుచుకుపడ్డారు. అచ్చేదిన్‌ అన్న మోదీ పాలన సచ్చేదిన్‌గా మారిందని విమర్శలు గుప్పించారు. మోదీ పాలనలో కార్పొరేట్లకు కాసులు, కర్షకులకు కష్టాలు వచ్చాయన్నారు. మోదీ ప్రభుత్వం రైతు వ్యతిరేక విధానాలు అవలంబిస్తోందని తులసిరెడ్డి ఆగ్రహం వ్యక్తం చేశారు.  సోషల్ మీడియాలో చురుగ్గా ఉండే కాంగ్రెస్ అధ్యక్షుడు రాహుల్ గాంధీ మరోసారి అదే సోషల్ మీడియాలో విమర్శకులకు టార్గెట్‌గా మారారు. మిజోరాం బాలికలు సాధించిన విజయాన్ని ప్రశంసిస్తూ ఓ లింక్‌ను పోస్టు చేసిన ఆయన మిజోరాం బదులు మణిపూర్ పేరు రాయడంతో నెటిజన్లకు దొరికిపోయారు. క్షణాల్లో ఇది బీజేపీ కంట పడడంతో రాహుల్ పోస్టుకు రెక్కలు రావడం, సోషల్ మీడియా మొత్తం చక్కర్లు కొట్టేయడం జరిగిపోయాయి. రాహుల్ గాంధీ మిజోరాం కథనాన్ని షేర్ చేసుకుంటూ మణిపూర్ అని రాశారు. ఈశాన్య రాష్ట్రాల పట్ల ఆయన నిర్లక్ష్యానికి ఇదే నిదర్శనం. చాలా విచారకరం. అంటూ బీజేపీ ఐటీ విభాగం చీఫ్ అమిత్ మాలవీయ ట్వీట్ చేశారు. వెంటనే మేల్కొన్న కాంగ్రెస్ పార్టీ తన తప్పిదాన్ని గుర్తించి ఆ ట్వీట్‌ను తొలగించింది. మళ్లీ సరిచేసి అదేపోస్టును ట్వీట్ చేసింది. అయితే అప్పటికే సదరు పోస్టును స్క్రీన్‌షాట్ తీసిన బీజేపీ శ్రేణులు కాంగ్రెస్ చీఫ్‌ తప్పిదంపై ఓ రేంజ్‌లో విమర్శలు గుప్పించాయి.   రాహుల్ తన పోస్టును సవరించిన తర్వాత మరింత స్వరం పెంచిన అమిత్ మాలవీయ. ఈశాన్య భారత దేశంలో మిజోరాం, మణిపూర్‌ రెండూ వేర్వేరు రాష్ట్రాలు. నేను కాంగ్రెస్ అధ్యక్షుడిగా ఉన్నంత వరకు దీన్ని మర్చిపోను. అని రాహుల్ వందసార్లు రాయాలంటూ ఎద్దేవా చేశారు. గతంలో కూడా రాహుల్ మాటల్లో దొర్లిన తప్పిదాలను అవకాశంగా తీసుకుని బీజేపీ వ్యంగ్యాస్త్రాలు సంధించిన సంగతి తెలిసిందే. ఇక కర్ణాటక ఎన్నికల్లో బీజేపీ అధ్యక్షుడు అమిత్ షా కూడా ఇలాగే కాంగ్రెస్‌కి దొరికిపోయారు. మాజీ సీఎం సిద్ధరామయ్య అత్యంత అవినీతిపరుడు అనబోయిన ఆయన బీజేపీ సీఎం అభ్యర్థి ఎడ్యూరప్ప పేరును పలికారు. దీంతో స్వయంగా బీజేపీ అధ్యక్షుడే ఎడ్యూరప్ప పాలన అవినీతిమయం అని ఒప్పుకున్నారంటూ రాహుల్ గాంధీ ట్విటర్లో టాంటాం చేసేశారు.  ఓ సామాన్యుడిని యువరాణి ప్రేమించడం, అతడి కోసం రాణీవాసాన్ని సైతం త్యాగం చేయడం గురించి కథల్లో చదువుకున్నాం. కానీ జపాన్‌లో ఇది నిజంగా జరిగింది. జపాన్‌ రాజవంశపు యువరాణి అయాకో28. కియ్‌ మోరియా32 అనే సామాన్యుడికి మనసిచ్చింది. ఆ దేశ నిబంధనల ప్రకారం రాజవంశపు స్త్రీలు సామాన్యుడిని పెళ్లి చేసుకుంటే తమ రాజరికాన్ని శాశ్వతంగా కోల్పోవాల్సి ఉంటుంది. పెళ్లి తర్వాత సామాన్యురాలిగా పరిగణించడంతో పాటు ఆమెవారసులకు సింహాసనంపై హక్కు ఉండదు. అయినా అయాకో తన ప్రేమను వదులుకోలేదు. ఓ షిప్పింగ్‌ కంపెనీ ఉద్యోగి కియ్‌ మోరియాను రాజకుటుంబం పవిత్రంగా భావించే టోక్యోలోని మెయిజీ ఆలయంలో పెళ్లి చేసుకుంది. ఆపరేషన్ గరుడ తెలుగుదేశం పార్టీ సృష్టేనని బీజేపీ నేత విష్ణువర్దన్‌రెడ్డి విమర్శించారు. జగన్‌పై దాడి జరుగుతుందని రెండు నెలల క్రితమే చెప్పిన వ్యక్తి, నటుడు శివాజీని ఎందుకు సాక్షిగా చేర్చలేదని ప్రశ్నించారు. ఆపరేషన్ గరుడపై నిజాలు వెలికి తీయాలని బీజేపీ ఫిర్యాదు చేసినా. రాష్ట్ర ప్రభుత్వం అలసత్వం వహించిందని విష్ణువర్దన్‌రెడ్డి ఆరోపించారు. శివాజీని అదుపులోకి తీసుకుని నిజానిజాలు బయటకు తేవాలని ఆయన డిమాండ్ చేశారు.  రోజుకు నాలుగు సార్లు ముఖాన్ని సబ్బుతో రుద్దేస్తాం. తోచిన సౌందర్య చిట్కాలన్నీ ప్రయోగించేస్తాం. టివిలో కనిపించిన బ్యూటీ ప్రొడక్ట్స్‌ అన్నీ వాడేస్తాం.అయినా ముఖం నిండా ముడతలే. వీటిని ఎలా పోగొట్టాలి.  రాకుండా ఎలా ఆపాలి.  వస్తే ఏం చేయాలి.   పెరిగే వయసుతోపాటు చర్మం మీద ముడతలు ఏర్పడడం సహజం. అయితే కొన్ని కారణాల వల్ల చిన్న వయసులోనే ముఖం మీద ముడతలు మొదలవుతాయి. ముఖంలో ఎలాంటి ఎక్స్‌ప్రెషన్‌ లేకపోయినా కనిపించేవి కొన్నైతే స్టాటిక్‌, నవ్వినప్పుడు ఏర్పడేవి మరికొన్ని డైనమిక్‌. వీటిలో మొదటి రకం వయసుకి మించి పెద్దవాళ్లుగా కనిపించేలా చేస్తాయి. ఈ ముడతలను వాయిదా వేయగలిగే వీలుంది. సాధారణంగా 40 ఏళ్లు దాటిన తర్వాతే వృద్ధాప్య ఛాయలు మొదలవుతాయినీ, అప్పుడే ముఖం మీద ముడతలు ఏర్పడతాయనీ అనుకుంటూ ఉంటాం. కానీ నిజానికి ముఖం మీద ముడతలు 20 ఏళ్ల వయసు నుంచే మొదలవుతాయి. 30   35 ఏళ్ల వయసులో అవి సన్నని గీతల్లా స్పష్టంగా కనిపించడం మొదలుపెడతాయి. అయితే కొంతమందిలో 20 ఏళ్ల నుంచే ముఖం మీద ముడతలు కనిపించడం మొదలవుతుంది. ఇందుకు బోలెడన్ని కారణాలున్నాయి.
నేరుగా తాకే ఎండ వల్ల చర్మం అడుగున ఉండే కొల్లాజెన్‌ దెబ్బతిని, తరిగిపోయి ముడతలు ఏర్పడతాయి. అంతేకాదు. సూర్యరశ్మి ధాటి నుంచి తనను తాను కాపాడుకోవడం కోసం చర్మం క్రమేపీ మందంగా మారుతుంది. అలా మందం పెరిగేకొద్దీ చర్మం ముడతలుగా మారుతుంది. దీన్నే సోలార్‌ ఎలాస్టోసిస్‌ అంటారు. గంథంతో తయారైన ఫేస్‌ పౌడర్ల వల్ల చర్మం నల్లగా మారుతుంది. సన్‌ ట్యాన్‌కు గురయ్యే అవకాశాలు ఇలాంటి పౌడర్లతో ఎక్కువ. సన్‌ట్యాన్‌కు లోనైతే ముడతలు మొదలవుతాయి. కాబట్టి శాండిల్‌వుడ్‌ బేస్‌డ్‌ పౌడర్లకు దూరంగా ఉండాలి. సబ్బు చర్మం మీద మురికిని వదిలించాలి గానీ సహజ నూనెలను తొలగించకూడదు. ఇలా జరగకుండా ఉండాలంటే పిహెచ్‌ బ్యాలెన్స్‌ సమంగా ఉండే సబ్బుల్ని ఎంచుకోవాలి. ఇందుకోసం చర్మపు పిహెచ్‌కు దగ్గరగా ఉండే టిఎఫ్‌ఎమ్‌ టోటల్‌ ఫ్యాటీ మ్యాటర్‌ ఉన్న సబ్బులు వాడాలి. ఇలాంటి సబ్బులను సిండెట్‌ బార్స్‌ అంటారు. మార్కెట్లో దొరికే సబ్బుల క్షారత్వాన్ని లిట్మస్‌ పేపర్‌ సహాయంతో తెలుసుకోవచ్చు. ఫలితాన్నిబట్టి తగిన వాటిని ఎంచుకోవాలి. చర్మం తేమగా ఉండాలంటే శరీరాన్ని తేమగా ఉంచాలి. ఇందుకోసం రోజుకు కనీసం 4 నుంచి 5 లీటర్ల నీళ్లు తాగాలి.  చక్కెర శరీరంలో ఫ్రీ ర్యాడికల్స్‌ను పెంచుతుంది. ఫలితంగా చర్మాన్ని బిగుతుగా ఉంచే కొలాజెన్‌ తగ్గుతుంది. కాబట్టి తీపి పదార్థాలను తినడం తగ్గించాలి. చర్మాన్ని యౌవనంగా ఉంచుకోవడం కోసం తెలిసిన చిట్కాలు, బ్యూటీ ట్రీట్మెంట్లు అనుసరిస్తూ ఉంటాం. కానీ పళ్ల రసాలు, కలబంద గుజ్జు, ముల్తానీ మట్టి మొదలైన వాటితో ఫేస్‌ ప్యాక్‌లు వేసుకోవడం వల్ల తాత్కాలిక ఫలితం మాత్రమే దక్కుతుంది. దక్కిన తాత్కాలిక ఫలితాన్ని మించి దుష్ప్రభావాలూ కలిగే అవకాశమూ ఉంటుంది. మన చర్మ తత్వం తెలుసుకోకుండా ఇలాంటి చిట్కాలు అనుసరించకూడదు. కలబంద లాంటి మొక్కల గుజ్జును నేరుగా వాడితే వాటిలోని అనవసర, అశుభ్ర కారకాలు చర్మానికి హాని కలిగించవచ్చు. అలర్జీలు రావచ్చు. కాబట్టి మలినాలు, హాని కారకాలు తొలగించి, ప్య్యూరిఫై చేసి తయారుగా ఉన్న మెడికేటెడ్‌ ప్రొడక్ట్స్‌ వాడడమే మేలు. కాబట్టి అరుదుగా తప్ప ఇలాంటి చిట్కాలు అనుసరించకూడదు. అలాగే బ్యూటీ పార్లర్లలో అనుభవం ఉన్న వారి చేత మాత్రమే ఫేషియల్‌ చేయుంచుకోవాలి. ఆ సమయంలో చేసే మర్దన పద్ధతి ముఖ చర్మాన్ని కిందికి సాగదీసేటట్టు ఉంటే ముఖంలో వృద్ధాప్య ఛాయలు ఎక్కువవుతాయి. ఆ సమయంలో వాడే క్రీమ్‌లు, పరికరాలు మన్నికైనవై ఉండాలి.  చర్మం తేమగా ఉంచుకుంటే ముడతలు ఏర్పడవు. కాబట్టి మాయిశ్చరైజర్లు వాడాలి. స్నానం చేసిన వెంటనే తడిపొడిగా ఉన్నప్పుడే అప్లై చేయాలి. అలా చేస్తేనే తెరుచుకున్న చర్మ రంధ్రాల్లోకి మాయిశ్చరైజర్‌ ఇంకిపోయి చర్మం తేమగా మారుతుంది. ఆ తర్వాత కూడా అవసరమయ్యేవాళ్లు రోజులో ఎన్నిసార్లైనా మాయిశ్చరైజర్‌ వాడుకోవచ్చు.  మంచు కొండల్లో ఎండ తీవ్రత తక్కువే. అయినా అలాంటి ప్రదేశాల్లో కాంతి పరావర్తనం ఎక్కువ. ఆ లైట్‌ రిఫ్లెక్షన్‌ పడడం వల్ల కూడా చర్మం ట్యాన్‌కు గురై ముడతలు ఏర్పడే అవకాశం ఉంటుంది. కాబట్టి మంచు ప్రదేశాల్లో ఉన్నా సన్‌స్ర్కీన్‌ వాడక తప్పదు.    చలికాలం చర్మం పొడిబారిపోవడం సహజం. మరీ ముఖ్యంగా పొడి చర్మం ఉన్నవాళ్లు ఈ కాలంలో మరికొంత జాగ్రత్తగా ఉండాలి. చలి కారణంగా చర్మం ముడతలు పడకుండా ఉండాలంటే చర్మాన్ని మాయిశ్చరైజర్లతో తేమగా ఉంచాలి. రోజుకు కనీసం 4 సార్లు నాణ్యమైన మాయిశ్చరైజరు అప్లై చేస్తూ ఉండాలి. పొడి చర్మం వాళ్లు 10 సార్లు లేదా అవసరాన్నిబట్టి అంతకంటే ఎక్కువ సార్లు వాడాలి. ఇలా ఎక్కువ అవసరం ఉన్నవాళ్లు బజార్లో దొరికే మాయిశ్చరైజింగ్‌ క్రీమ్‌లకు బదులుగా మెడికేటెడ్‌ మాయిశ్చరైజర్లు వాడడం మరింత సురక్షితం. ఆయింట్‌మెంట్‌ లేదా క్రీమ్‌ బేస్‌డ్‌ క్రీమ్స్‌, స్కిన్‌ బారియర్‌ క్రీమ్స్‌ కూడా వాడవచ్చు. అలాగే స్నానానికి కూడా మెడికేటెడ్‌ సోప్‌ వాడాలి. తెలంగాణ కాంగ్రెస్ తొలి జాబితాను సిద్ధం చేసింది. నవంబర్ మొదటివారంలో ప్రకటన చేయనున్నట్లు సమాచారం. తొలి విడతగా 36 మంది సభ్యుల పెర్లను ప్రకటించనుంది. నియోజకవర్గాల వారిగా అభ్యర్థలు పేర్లు పరిగి రామ్మోహన్‌రెడ్డి, హుజూర్‌నగర్‌ ఉత్తమ్‌, నాగార్జునసాగర్‌ జానారెడ్డి, ఆలేరు భిక్షమయ్యగౌడ్‌, నల్గొండ కోమటిరెడ్డి వెంకట్‌రెడ్డి, నకిరేకల్‌ చిరుమర్తిలింగయ్య, జహీరాబాద్‌ గీతారెడ్డి, ఆంధోల్‌  దామోదర, నర్సాపూర్‌ సునీత లక్ష్మారెడ్డి, కొడంగల్‌ రేవంత్‌రెడ్డి, వనపర్తి చిన్నారెడ్డి, కల్వకుర్తి వంశీచంద్‌రెడ్డి, అలంపూర్‌ సంపత్‌కుమార్‌, నాగర్‌కర్నూల్‌ నాగం, మధిర భట్టి విక్రమార్క, గోషామహల్‌ ముఖేష్‌గౌడ్‌, సనత్‌నగర్‌ మర్రిశశిధర్‌రెడ్డి, నాంపల్లి ఫిరోజ్‌ఖాన్‌, వికారాబాద్‌ ప్రసాద్‌కుమార్‌, నర్సంపేట మాధవరెడ్డి, జనగాం పొన్నాల లక్ష్మయ్య, తుంగతూర్తి అద్దంకి దయాకర్‌, మహేశ్వరం సబితా ఇంద్రారెడ్డి, సంగారెడ్డి జగ్గారెడ్డి, గజ్వేల్‌ ప్రతాప్‌రెడ్డి, జగిత్యాల జీవన్‌రెడ్డి, మంథని శ్రీధర్‌బాబు, కరీంనగర్‌ పొన్నం ప్రభాకర్‌, సిరిసిల్ల కేకే మహేందర్‌రెడ్డి, గద్వాల డీకే అరుణ, షాద్‌నగర్‌ ప్రతాప్‌రెడ్డి, కామారెడ్డి షబ్బీర్‌అలీ, ఖానాపూర్‌ రమేష్‌రాథోడ్‌, ఆసిఫాబాద్‌ ఆత్రం సక్కు, భూపాలపల్లి గండ్ర వెంకటరమణారెడ్డి, బోధన్‌ సుదర్శన్‌రెడ్డి.   తెరాస ఎంపీలు తనను కలిసిన సందర్భంగా ప్రధాని నరేంద్ర మోదీ వారితో సరదాగా సంభాషణ సాగించారు. రాష్ట్రంలో తెరాస అంత పెద్ద మెజారిటీతో గెలిచినా. తనకు ఒక్క మిఠాయి కూడా తినిపించలేదని తెరాస లోక్‌సభా పక్ష నేత జితేందర్‌ రెడ్డితో అన్నారు. సోమవారం తెరాస ఎంపీలు మోదీని కలిసి తమ పార్టీ కార్యాలయానికి దిల్లీలో భూమి కేటాయించాలని కోరేందుకు వెళ్లిన నేపథ్యంలో మోదీ వారితో ఇలా సరదాగా సంభాషించారు. మంత్రులు, ఎంపీలకు మిఠాయిలు తినిపించి. నాకు మాత్రం ఇవ్వరా.  అని మోదీ అన్నారు. పుల్లారెడ్డి స్వీట్స్‌ నుంచి ప్రత్యేకంగా తెప్పించి ఇస్తామని తెరాస ఎంపీలు మోదీతో అన్నారు.  బెల్లం, కాజుతో చేసే మిఠాయి స్వయంగా వచ్చి ఇస్తానని ఈ సందర్భంగా జితేందర్‌ రెడ్డి మోదీతో అన్నారు.   అగ్రవర్ణ పేదలకు 10శాతం రిజర్వేషన్లు కల్పిస్తూ కేంద్ర కేబినెట్‌ తీసుకున్న నిర్ణయాన్ని లోక్‌సత్తా వ్యవస్థాపక అధ్యక్షుడు జయప్రకాశ్‌ నారాయణ స్వాగతించారు. అయితే, 10శాతం రిజర్వేషన్లు ఎలా అమలుచేస్తారో చూడాలని ఆయన వ్యాఖ్యానించారు. రిజర్వేషన్లు సమాజాన్ని నిట్టనిలువుగా చీలుస్తున్నాయని. వాటితో కేవలం కొంతమందికే లాభం కలుగుతోందన్నారు. అణగారిన వర్గాలకు రిజర్వేషన్లు అవసరమని. నిజమైన పేదలకు వాటిని కల్పించాలన్నారు. అగ్రవర్ణాల పేదలకు 10 శాతం రిజర్వేషన్లు కల్పిస్తూ కేంద్ర కేబినెట్‌ నిర్ణయం తీసుకున్న నేపథ్యంలో జేపీ మాట్లాడారు. విజయవాడలో నిర్వహించిన రాష్ట్రానికి కేంద్ర హామీలు  ప్రతిపత్తి నివేదిక విడుదల కార్యక్రమంలో పాల్గొన్న ఆయన రిజర్వేషన్లపై స్పందించారు.  విద్య, ఉద్యోగాల్లో అగ్రవర్ణాల్లోని పేదలకు 10శాతం రిజర్వేషన్లు కల్పిస్తూ కేంద్ర మంత్రివర్గం ఈ రోజు తీసుకున్న నిర్ణయం ఎన్నికల గిమ్మిక్కుగా  కాంగ్రెస్‌ అభివర్ణించింది. కాంగ్రెస్‌ సీనియర్‌ నేత అభిషేక్‌ మను సింఘ్వీ ఈ మేరకు ట్వీట్‌ చేశారు. మొత్తం రిజర్వేషన్లు 50 శాతం దాటకూడదని సుప్రీంకోర్టు తీర్పు ఇచ్చిన నేపథ్యంలో ప్రభుత్వం కొత్తగా రిజర్వేషన్లు ఎలా కల్పిస్తుందని ఆయన ప్రశ్నించారు. ఎన్డీయే ప్రభుత్వం అధికారంలోకి వచ్చిన నాలుగేళ్ల ఎనిమిదిన్నర నెలల తర్వాత ఈ నిర్ణయం తీసుకుందంటే అది ఎన్నికలను దృష్టిలో పెట్టుకొని తీసుకున్న నిర్ణయంగా భావించాల్సి ఉంటుందన్నారు. మరోవైపు అగ్రవర్ణాల్లోని పేదల కోటాకు ఆప్‌ మద్దతు ప్రకటించింది. అన్ని పార్టీల మద్దతు కూడగట్టి ప్రత్యేక పార్లమెంట్‌ సమావేశాలు నిర్వహించాలని డిమాండ్‌ చేసింది. అగ్రవర్ణాల్లోని పేదలకు రిజర్వేషన్లు ఇచ్చి వారికి న్యాయం చేయాలని ఆప్‌ నేత సంజయ్‌ సింగ్‌ అన్నారు.   కేంద్ర రైల్వే శాఖమంత్రి పీయూష్‌ గోయల్‌ వ్యాఖ్యలను కేంద్ర మాజీ మంత్రి సుజనా చౌదరి ఖండించారు. కేంద్రం ఏపీకి ప్రత్యేక ప్యాకేజీ ప్రకటించినందుకు సీఎం చంద్రబాబు అసెంబ్లీలో కేవలం కృతజ్ఞతలు మాత్రమే తెలిపారన్నారు. ఎన్డీయేతో తెదేపా ఉన్నప్పుడు ప్రత్యేక ప్యాకేజీని ప్రకటించిన కేంద్రం వాటిని ఎందుకు అమలుచేయలేదని ప్రశ్నించారు. హోదాకు సమానంగా 16వేల కోట్ల నిధులు ఇస్తామని ఎందుకివ్వలేదని నిలదీశారు. కేంద్రం చెప్పినవిధంగా ఎస్పీవీలు పెట్టినా ఎందుకు నిధులు మంజూరు చేయలేదని ప్రశ్నించారు. వెనుకబడిన జిల్లాలకు ఇచ్చిన నిధుల్ని సైతం వెనక్కి ఎందుకు తీసుకున్నారో సమాధానం చెప్పాలని డిమాండ్‌ చేశారు. రాజధాని నిర్మాణానికి ఇస్తామన్న నిధుల్ని సైతం ఎందుకివ్వలేదని, విశాఖలో రైల్వే జోన్‌ ఎందుకు ఏర్పాటు చేయలేదో చెప్పాలని సుజనాచౌదరి సూటిగా ప్రశ్నించారు.  చదివేది ఒకటో తరగతి. పట్టుమని ఐదేళ్లు కూడా లేవు. అయితేనేం 40 దేశాలకు చెందిన చిన్నారులతో అందాల పోటీలకు సిద్ధమైంది. అంతర్జాతీయ వేదికపై దేశంతోపాటు ఆంధ్రప్రదేశ్‌ తరఫున ఏకైక పోటీదారుగా నిలిచింది. బుడిబుడి నడకలు, ముద్దుముద్దు మాటలతోనే సత్తా చాటుతానంటోంది ఈ లిటిల్‌ ప్రిన్సెన్స్‌. బుజ్జి బుజ్జి మాటలతో ముచ్చటగొలుపుతున్న ఒకటో తరగతి చిన్నారి ప్రపంచ బుజ్జాయిల అందాల పోటీలో రాష్ట్రానికి ప్రాతినిధ్యం సాధించిపెట్టింది. విజయవాడకు చెందిన ఐదేళ్ల చిన్నారి పాటిబండ్ల యామిని ఈనెల 8న యూరప్‌లోని జార్జియాలో జరిగే వరల్డ్‌ రైజింగ్‌ స్టార్స్‌ 2019 అంతర్జాతీయ అందాల పోటీలకు ఎంపికైంది. రెండేళ్ల క్రితం ప్రారంభమైన ఈ పోటీల్లో మూడో సీజన్‌కు మొదటిసారిగా భారతదేశం నుంచి. అదీ ఆంధ్రప్రదేశ్‌ రాష్ట్రం నుంచి ఎంపికై ఘనత సాధించింది.    హైదరాబాద్‌ మహానగరంలోని ఆర్టీసీ క్రాస్‌ రోడ్స్‌లో బావర్చి హోటల్‌ను జీహెచ్‌ఎంసీ అధికారులు సోమవారం మధ్యాహ్నం సీజ్‌ చేశారు. హోటల్‌ నిర్వాహకులు వ్యర్థ పదార్థాల నిర్వహణ చేపట్టడంలేదని తడి, పొడి చెత్తను వేరుచేయడంలేదని ఆగ్రహం వ్యక్తంచేస్తూ హోటల్‌ను సీజ్‌ చేశారు. జీహెచ్‌ఎంసీ సర్కిల్‌ 15 ఏఎంహెచ్‌వో డాక్టర్‌ హేమలత నేతృత్వంలో అధికారులు, సిబ్బంది కలిసి హోటల్‌ను మూసివేశారు. అనంతరం హేమలత మాట్లాడుతూ. గత కొంత కాలం నుంచి హోటల్‌ నిర్వాహకులకు తడి, పొడి చెత్తను వేరు చేయాలని,  ఆర్గానిక్‌ వేస్ట్‌ కన్వర్టర్‌ యంత్రాన్ని పెట్టుకోవాలని సూచించినప్పటికీ వారు ఇప్పటికీ స్పందించలేదన్నారు. జలమండలి అధికారులు హెచ్చరిస్తున్నా లెక్క చేయకుండా హోటళ్ల నిర్వాహకులు వ్యర్థపదార్థాలను మ్యాన్‌ హోల్‌లోకి వదులుతున్నారని ఆగ్రహం వ్యక్తంచేశారు. జలమండలి అధికారుల సూచన మేరకు 2016 నుంచి నోటీసులు ఇస్తున్నా వారు పట్టనట్టు ఉండటంతో ఈ రోజు సీజ్‌ చేసినట్టు ఆమె వెల్లడించారు.  టీమిండియా చారిత్రక టెస్టు సిరీస్‌ విజయాన్ని నమోదు చేసింది. ఆస్ట్రేలియాను సొంత గడ్డపైనే ఓడించి దశాబ్దాల కలను సాకారం చేసింది. చివరి టెస్టు డ్రాగా ముగియడంతో ఆస్ట్రేలియాతో నాలుగు టెస్టుల సిరీస్‌ను 2 1 తేడాతో సొంతం చేసుకుంది. మ్యాచ్‌ అనంతరం ఈ చిరస్మరణీయ విజయాన్ని కోహ్లీ సేన సిడ్నీ మైదానంలో వినూత్నంగా జరుపుకొంది. విజయం అనంతరం ఆటగాళ్లు మైదానంలో స్టెప్పులు వేశారు. వికెట్‌ కీపర్‌ రిషబ్‌ పంత్‌ కొరియోగ్రఫీలో వీరంతా డ్యాన్స్‌ చేయడం విశేషం.  ఎలా స్టెప్పులు వేయాలో పంత్‌ వారికి నేర్పించాడు. అయితే ఈ సిరీస్‌లో మూడు శతకాలు బాదిన పుజారా. సహచర ఆటగాళ్లతో కలిసి స్టెప్టులు వేసేందుకు కాస్త ఇబ్బందిపడ్డాడు. ఇందుకు సంబంధించిన వీడియో వైరల్‌గా మారింది. మ్యాచ్‌ అనంతరం మీడియా సమావేశంలో ఈ డ్యాన్స్‌పై విలేకర్లు ప్రశ్నించారు కూడా. ఆ వీడియోలో పుజారా ఏదో చేయడానికి ప్రయత్నించాడు. అది ఏంటి.  అని అడగ్గా. రిషబ్‌ పంత్‌నే అడగండి. పంత్‌ వచ్చి ఇలా చేయాలి అంటే. మేం దాన్ని ఫాలో అయ్యాం. చాలా సులువైన స్టెప్టులు అవి. కానీ పుజారా చేయలేకపోయాడు అని నవ్వుతూ కోహ్లీ సమాధానమిచ్చాడు.  ఆలస్యం చేయకుండా షెడ్యూల్‌ ప్రకారం ప్రయాణికులకు ఉత్తమ సేవలు అందిస్తున్న విమానయాన సంస్థల్లో పనామాకు చెందిన కొపా ఎయిర్‌లైన్స్‌ అగ్రస్థానంలో నిలిచింది. అలాగే, అత్యుత్తమంగా సమయపాలన పాటించే విమానాశ్రయాల జాబితాలో జపాన్‌లోని టోక్యో హనెడా తొలి స్థానంలో నిలిచింది. 2018లో సమయపాలనలో మేటిగా నిలిచిన వీటి వివరాలను యూకేకు చెందిన ఓఏజీ సంస్థ తాజాగా వెల్లడించింది. సమయపాలన పాటించే విమానయాన సంస్థల్లో టాప్ 5లో వరుసగా కొపా ఎయిర్‌లైన్స్, ఎయిర్‌బాల్టిక్‌, హాంకాంగ్‌ ఎయిర్‌లైన్స్‌, హవాయిన్‌ ఎయిర్‌లైన్స్‌, బ్యాంకాక్‌ ఎయిర్‌వేస్‌ నిలిచాయి. ఆ తరువాతి స్థానాల్లో క్వాంటాస్‌ ఎయిర్‌వేస్‌, లాతమ్‌ ఎయిర్‌లైన్స్‌ గ్రూప్‌, అజుల్‌, ఖతార్‌ ఎయిర్‌వేస్‌, కేఎల్‌ఎమ్‌ ఉన్నాయి.  దేశంలో ప్రభుత్వం అందజేస్తున్న సంక్షేమ పథకాలు ప్రతి ఒక్కరికి అందడం లేదు అని చెప్పడానికి ఈ సంఘటనే నిదర్శనం. ఆకలికి తట్టుకోలేని చిన్నారులు పురుగుల మందు తాగిన సంఘటన మధ్యప్రదేశ్‌లో ఆలస్యంగా వెలుగులోకి వచ్చింది. జాతీయ పిల్లల హక్కుల పరిరక్షణ సమితి  ఎన్‌సీపీసీఆర్‌ తెలిపిన వివరాల ప్రకారం డిసెంబర్‌ 31న మధ్యప్రదేశ్‌లోని రత్లాం జిల్లాలో కొందరు గిరిజనులకు రేషన్‌ దుకాణాల నుంచి అందవలసిన సరుకులు అందలేదు. దీంతో  చాలా కుటుంబాలు ఆకలితో పస్తులుంటున్నాయి. ఆ కుటుంబాల్లోని కొందరు పిల్లలు ఆకలికి తట్టుకోలేక పంటపొలాల్లో ఉపయోగించే పురుగుల మందు తాగారు. పరిస్థితి గమనించిన కుటుంబసభ్యులు వారిని ఆసుపత్రికి తరలించినట్లు తెలుస్తోంది. అయితే స్థానిక అధికారులు ఈ విషయాన్ని ఇప్పటి వరకు బయటకు రానివ్వకుండా జాగ్రత్త పడ్డారు.  ఆస్ట్రేలియాలోని క్వీన్స్‌ల్యాండ్‌  స్టేట్‌ సముద్రతీరంలో వేలాది మందిపై జెల్లీ ఫిష్‌లు దాడి చేశాయి. ఈ వారాంతంలో అవి కుట్టడంతో దాదాపు 2,600మంది వైద్య చికిత్స చేయించుకున్నారని సర్ఫ్‌ లైఫ్‌ సేవింగ్‌ క్వీన్స్‌ల్యాండ్‌ అనే ఎన్జీవో వెల్లడించింది. జెల్లీ ఫిష్‌లు సముద్రం నుంచి బయటకు వచ్చి బీచ్‌లలో ప్రజలపై దాడికి దిగుతున్నాయని, మనుషులను కుడుతున్నాయని అక్కడి అధికారులు వెల్లడించారు. అవి కుడితే ప్రాణాంతకమేమీ కాదు  కానీ బాగా నొప్పిగా ఉంటుందట. బలమైన గాలుల కారణంగా అవి ఒడ్డుకు చేరుతుంటాయని అధికారులు చెప్తున్నారు. గత వారంలో 13వేల మందిని ఈ జెల్లీ ఫిష్‌లు  కుట్టినట్లు తెలుస్తోంది. గత ఏడాదితో పోలిస్తే ఇది మూడు రెట్లు ఎక్కువ. ఎక్కువగా క్వీన్స్‌ల్యాండ్‌లో బాగా రద్దీగా ఉండే గోల్డ్‌ కోస్ట్‌, సన్‌షైన్‌ కోస్ట్‌ బీచ్‌లలో ఈ ఘటనలు జరిగాయి. తెలుగుదేశం పార్టీని వీడే ప్రసక్తే లేదని అనకాపల్లి ఎమ్మెల్యే పీలా గోవింద స్పష్టంచేశారు. ఆయన సోమవారం నగరంలోని బుధిల్‌ పార్క్‌ హోటల్‌లో విలేఖరులతో మాట్లాడుతూ తెలుగుదేశం కుటుంబంలో పీలా కుటుంబం ఒక భాగమని పేర్కొన్నారు. టీడీపీ ఆవిర్భావం తరువాత తన తండ్రి మహాలక్ష్మినాయుడు రెండు పర్యాయాలు పెందుర్తి ఎంపీపీగా విజయం సాధించారని గుర్తుచేశారు. గత ఎన్నికలలో టీడీపీ అధినేత చంద్రబాబునాయుడు ఫొటో పెట్టుకుని తాను ఎమ్మెల్యేగా పోటీ చేసి విజయం సాధించానన్నారు. జీవితంలో ఎమ్మెల్యే అవుతానని అనుకోలేదన్నారు. 2014లో అనకాపల్లిలో నాయకుల పేర్లు కూడా తనకు తెలియవని, అటువంటిది 23 వేలకుపైగా మెజారిటీతో విజయం సాధించానంటే అందుకు చంద్రబాబే కారణమన్నారు. జీవితాంతం ఆయనకు రుణపడి వుంటానని, ప్రాణం వున్నంత వరకు టీడీపీలో కొనసాగుతానని గోవింద స్పష్టంచేశారు. వ్యాపార రీత్యా ఇతర పార్టీల నేతలతో కలుస్తుంటానని, దానికే పార్టీ మారుతానని అనుకుంటే ఎలా అని ప్రశ్నించారు. మనోభావాలు దెబ్బతినేలా కథనాలు రాయవద్దని హితవు పలికారు. వచ్చే ఎన్నికలలో అధిష్ఠానం ఆదేశాల మేరకు పనిచేస్తానని అన్నారు. సమర్థుడైన ముఖ్యమంత్రి చంద్రబాబునాయుడు సారథ్యంలో పనిచేయడం అదృష్టంగా భావిస్తానన్నారు.   అనకాపల్లి ఎంపీ ముత్తంశెట్టి శ్రీనివాసరావు పార్టీని వీడడం తప్పన్నారు. ఇంజనీరింగ్‌ వంటి ఉన్నత విద్యాసంస్థలు నడుపుతున్న ఆయనపార్టీ మారి అక్కడ చదివే విద్యార్థులకు ఏమి సందేశం ఇస్తారని ప్రశ్నించారు. నాయకులు వెళ్లినంత మాత్రాన ప్రజలు కూడా మారతారని అనుకుంటే భ్రమేనన్నారు. ముత్తంశెట్టి పార్టీని వీడడం వల్ల టీడీపీకి వచ్చిన నష్టమేమీ లేదని గోవింద్‌ అన్నారు.   పసుపు కుంకుమ పథకం అమలుతో మహిళలు ఎంతో సంతోషంగా వున్నారని, అయితే ఆ పథకంపై విపక్ష నేత జగన్మోహనరెడ్డి విమర్శలు చేయడం దారుణమన్నారు. ఆయన జైలులో వున్నప్పుడు పాదయాత్ర చేసిన సొంత సోదరికి పార్టీలో పదవి ఇవ్వని జగన్మోహన్‌రెడ్డికి పసుపుకుంకుమ గురించి మాట్లాడే అర్హత లేదన్నారు. ప్రపంచంలో ఇంత దౌర్భాగ్యుడైన విపక్ష నేత వుండరని గోవింద్‌ విమర్శించారు.  నిర్మల్‌ జిల్లా భైంసాలో ఓ వివాహ వేడుకలో విషాదం చోటుచేసుకుంది. పట్టణంలోని డీసెంట్‌ ఫంక్షన్‌ హాలులో నిర్వహించిన వివాహ వేడుకలో ఏర్పాటుచేసిన విందు వికటించి సుమారు 500 మంది అస్వస్థతకు గురయ్యారు. విందులో వడ్డించిన పాయసం తినడం వల్లే వారంతా అస్వస్థతకు గురైనట్టు స్థానికులు చెబుతున్నారు. వాంతులు, విరేచనాలతో బాధపడుతున్న బాధితులను చికిత్స నిమిత్తం భైంసా ప్రాంతీయ ఆస్పత్రికి తరలించారు.   రాజస్థాన్‌లో ఘోర రోడ్డు ప్రమాదం చోటుచేసుకుంది. ప్రతాప్‌గఢ్‌ జిల్లా అంబవాలిలో జనాలపైకి ఓ ట్రక్కు దూసుకెళ్లింది. ఈ దుర్ఘటనలో మొత్తం 13 మంది మృత్యువాత పడ్డారు. ఘటనా స్థలంలోనే తొమ్మిది మంది మృతిచెందగా. ఆస్పత్రికి తరలిస్తుండగా మార్గమధ్యంలో మరో నలుగురు మృతిచెందినట్టు ప్రతాప్‌గఢ్‌ ఎస్పీ అనిల్‌కుమార్‌ బేనివాల్‌ వెల్లడించారు.  అన్నదాతా సుఖీభవ పథకం కింద రైతులకు పెట్టుబడి సాయం చెల్లింపు మొదలైంది. రాష్ట్రవ్యాప్తంగా 65.05 లక్షల మంది రైతుల వివరాలను ఆర్టీజీ సేకరించింది. ఇందులో ఆధార్‌, బ్యాంకు ఖాతా పక్కాగా ఉన్న 48.89లక్షల మందిని గుర్తించి ఒక్కొక్కరి ఖాతాకు వెయ్యి వంతున నగదు బదిలీ చేస్తోంది. సోమవారం వీరికి 258.50కోట్లు జమ చేయగా. మంగళవారం 231 కోట్లు బదిలీ చేయనున్నారు. సరైన వివరాలు లేని రైతుల సంఖ్య 16లక్షల వరకు ఉంది.    రాష్ట్ర మంత్రివర్గ విస్తరణకు రంగం సిద్ధమైంది. మంగళవారం ఉదయం 11.30కు రాజ్‌భవన్‌లో పదిమంది మంత్రులతో గవర్నర్‌ నరసింహన్‌ ప్రమాణస్వీకారం చేయించనున్నారు. ఆదివారం వరకు 9 మంది జాబితా ఖరారు కాగా సోమవారం అనూహ్యంగా మల్లారెడ్డి పేరు అందులోకి చేరింది. దీంతో కొత్త మంత్రుల సంఖ్య పదికి చేరింది. అత్యంత విశ్వసనీయ సమాచారం ప్రకారం సింగిరెడ్డి నిరంజన్‌రెడ్డికి ఆర్థికశాఖ, ఎర్రబెల్లి దయాకర్‌రావుకు వ్యవసాయశాఖ, తలసాని శ్రీనివాస్‌యాదవ్‌కు పౌరసఫరాల శాఖ కేటాయించనున్నట్లు తెలిసింది.   అత్యవసర పరిస్థితుల్లో ప్రజలు అనేక హెల్ప్‌లైన్‌ నంబర్లకు ఫోన్‌ చేసే బదులు, ఇకపై ఒకే ఒక్క నంబర్‌కు ఫోన్‌ చేస్తే సరిపోతుంది. పోలీసులు100, అగ్నిమాపక శాఖ101, ఆరోగ్యం108, మహిళల హెల్ప్‌లైన్‌1090 తదితర నంబర్లకు బదులు ఇకపై కేవలం 112 నంబర్‌కు ఫోన్‌ చేస్తే చాలు. ఈ సమీకృత మద్దతు వ్యవస్థ మంగళవారం ఫిబ్రవరి 19 నుంచి ఆంధ్రప్రదేశ్‌, తెలంగాణ సహా 16 రాష్ట్రాలు, కేంద్రపాలిత ప్రాంతాల్లో అందుబాటులోకి రానుంది.  నోట్ల రద్దుకు సంబంధించిన దస్త్రాలను చూపించనందుకు రిజర్వు బ్యాంకును కేంద్ర సమాచార కమిషన్‌ సీఐసీ తప్పుపట్టింది. సమాధానం ఇవ్వడంలో అశ్రద్ధ చూపారంటూ సంజాయిషీ కోరింది. నోట్ల రద్దు విషయమై రిజర్వు బ్యాంకు కేంద్ర డైరెక్టర్ల బోర్డు తీసుకున్న నిర్ణయాల దస్త్రాలు కావాలని సమాచార హక్కు కార్యకర్త వెంకటేశ్‌ నాయక్‌ దరఖాస్తు చేశారు. అయితే ఇదంతా రహస్య సమాచారం అని పేర్కొంటూ ఇవ్వడానికి ఆర్‌బీఐ నిరాకరించింది.  ప్రవాసాంధ్రుడు, వ్యాపారవేత్త చిగురుపాటి జయరాం హత్య కేసు నిందితుడు రాకేష్‌రెడ్డికి అసలు బ్యాంకు ఖాతానే లేదని విచారణలో తేలింది. 4.17 కోట్ల సొమ్మును జయరాం ఖాతాకు, తన ఖాతా నుంచి బదిలీ చేసినట్టు నిందితుడు చెబుతున్నదంతా అబద్ధమని, అదంతా కట్టుకథేనని వెల్లడైంది. మరోవైపు ఈ కేసులో ప్రధాన నిందితునికి సహకరించిన ఐదుగురు పోలీస్‌ అధికారులను మంగళ, బుధవారాల్లో విచారించాలని దర్యాప్తు అధికారులు నిర్ణయించారు.   శ్రీ పొట్టి శ్రీరాములు నెల్లూరు జిల్లాలోని సతీశ్‌ ధవన్‌ అంతరిక్ష ప్రయోగ కేంద్రం షార్‌ నుంచి పోలార్‌ ఉపగ్రహ వాహకనౌక పీఎస్‌ఎల్‌వీ  సీ45 ప్రయోగానికి ఏర్పాట్లు చురుగ్గా జరుగుతున్నాయి. వచ్చే నెల 21న దీనిని ప్రయోగించడానికి ప్రాథమికంగా నిర్ణయించారు. పీఎస్‌ఎల్‌వీ ద్వారా మన దేశానికి చెందిన ఈఎంఐ శాట్‌తో పాటు విదేశాలకు చెందిన 29 ఉపగ్రహాలను నిర్ణీత కక్ష్యలో ప్రవేశ పెట్టనున్నారు.    సామాజిక అనుసంధాన దిగ్గజమైన ఫేస్‌బుక్‌ వంటివి డిజిటల్‌ గూండాల మాదిరిగా వ్యవహరించడాన్ని అడ్డుకునేందుకు మరింత కఠిన నియంత్రణలు అవసరమని నకిలీ వార్తలపై ఏర్పడిన బ్రిటన్‌ పార్లమెంటరీ కమిటీ వ్యాఖ్యానించింది. 18 నెలల దర్యాప్తు అనంతరం కమిటీ నివేదిక సమర్పించింది.  సూచీలకు నేడు కూడా నష్టాలు కొనసాగే అవకాశం ఉంది. పుల్వామా ఉగ్రదాడుల అనంతరం భారత్‌  పాక్‌ సరిహద్దుల్లో ఉద్రికత్త వాతావరణం నెలకొనడంతో మార్కెట్‌ సెంటిమెంట్‌ దెబ్బతినడమే ఇందుకు కారణం. ఇలాంటి పరిస్థితుల్లో ప్రపంచ మార్కెట్ల నుంచి సానుకూల సంకేతాలు అందినా కూడా మన మార్కెట్‌కు కలిసిరాకపోవచ్చని విశ్లేషకులు భావిస్తున్నారు. అమెరికా  చైనాల మధ్య వాణిజ్య ఒప్పందాలకు సంబంధించి ఏమైనా సానుకూల పరిణామాలు చోటుచేసుకున్నా కూడా మదుపర్లు దానిని పెద్దగా పట్టించుకోకపోవచ్చని అభిప్రాయపడుతున్నారు.  గత ఎన్నికల్లో రాష్ట్ర వ్యాప్తంగా టీడీపీ హవా కొనసాగగా .కర్నూల్ జిల్లాలో మాత్రం వైసీపీ దే ఆధిపత్యం . అయితే ఇక్కడ టీడీపీ గెలిచిన నాలుగు స్థానాల్లో ఎమ్మిగనూరు ఒకటి .యువ నాయకుడు జయనాగేశ్వర రెడ్డి ఎమ్మెల్యేగా ప్రాతినిధ్యం వహిస్తున్నారు .గత ఎన్నికల్లో టీడీపీ తరపున బరిలో దిగిన అయన వైసీపీ అభ్యర్థి జగన్ మోహన్ రెడ్డిపై దాదాపు పదిహేను వేల ఓట్ల ఆధిక్యంతో విజయం సాధించారు . మరోసారి సత్తా చాటాలని అయన భావిస్తుండగా . ఈ సారి ఎలాగైనా ఇక్కడ పాగా వేయాలని వైసీపీ పట్టుదలగా ఉంది .దీనితో ఇక్కడ ఆసక్తికర పోరు జరగనుంది .        ఎమ్మిగనూరు అసెంబ్లీ నియోజకవర్గం 1955 లో ఏర్పడింది .అప్పటి నుంచి ఇప్పటివరకు ఇక్కడ 14 సార్లు ఎన్నికలు జరిగాయి .అత్యధికంగా కాంగ్రెస్ ఏడు సార్లు ,టీడీపీ ఐదు సార్లు విజయం సాధించాయి .స్వరాజ్ పార్టీ ఒకసారి గెలవగా , 2012 ఉపఎన్నికల్లో వైసీపీ గెలిచింది .ఇక్కడ తొలి ఎమ్మెల్యేగా సంజీవయ్య ప్రాతినిధ్యం వహించారు . ఆ తర్వాత సత్యనారాయణ రాజు  , మాజీ ముఖ్యమంత్రి కోట్ల విజయ భాస్కర్ రెడ్డి వంటి వారు ఎమ్మెల్యేలుగా ఎన్నికయ్యారు .1985 నుంచి ఇక్కడ బివి మోహన్ రెడ్డి పోటీచేస్తూ వస్తున్నారు .ఇక 94 నుంచి చెన్నకేశవ రెడ్డితో మోహన్ రెడ్డి తలపడుతున్నారు .అయితే గత ఎన్నికల్లో మోహన్ రెడ్డి వారసుడు జయనాగేశ్వర రెడ్డి . చిన్న కేశవా రెడ్డి తనయుడు జగన్ మోహన్ రెడ్డి పోటీ పడగా. వారసుల పోరులో బివి కుటుంబానిదే పై చేయి అయింది .           సీనియర్ నేత  బివి మోహన్ రెడ్డి .85 నుంచి 99 వరకు వరుసగా నాలుగు సార్లు టీడీపీ తరపున ఎమ్మెల్యేగా ఎన్నికయ్యారు .అయితే 2004 , 09 లలో ఓటమి చవిచూశారు . గత ఎన్నికల్లో మోహన్ రెడ్డి తన తనయుడైన  జయనాగేశ్వర రెడ్డి ని బరిలో నిలిచి గెలిచారు . మరోవైపు వైసీపీ అభ్యర్థిగా మాజీ శాసనసభ్యుడు చెన్నకేశవ రెడ్డి తనయుడు జగన్ మోహన్ రెడ్డి ఓటమి పాలయ్యారు .దీనితో ఈ సారి పాగావేయాలని అయన భావిస్తున్నారు .   వాయిస్. ఎమ్మిగనూరు అసెంబ్లీ పరిధిలో మొత్తం రెండు లక్షల 16 వేల ఓటర్లు ఉన్నారు .వీరిలో దాదాపు నలభై శాతం నేత కార్మికులు , 25 శాతం ముస్లిములు ,20 శాతం వాల్మీకులు ఉన్నారు .గెలుపుఓటములను ప్రధానంగా వీరే నిర్ణయిస్తారు . ఇక ఈ సెగ్మెంట్ లో నందవరం , ఎమ్మిగనూరు , గోనెగండ్ల మండలాలు ఉన్నాయి .ఇక ఇక్కడ చెన్నకేశవ రెడ్డి , బివి మోహన్ రెడ్డి కుటుంబాలు ఎంతో కాలంగా ప్రత్యర్థులుగా ఉన్నాయి .85 నుంచి 2012 ఉపఎన్నికవరకు వరుసగా ఏడుసార్లు పోటీచేసి నాలుగుసార్లు విజయం సాధించారు . అలాగే నాలుగు సార్లు పోటీచేసి మూడు సార్లు విజయం సాధించారు .గత ఎన్నికల్లో సీనియర్ నేతలు సైడవ్వడంతో వారసులు బరిలో నిలిచారు . కాంగ్రెస్ నేతగా రాజకీయాలు చేసిన చెన్నకేశవరెడ్డి 2012 ఉపఎన్నికల్లో వైసీపీ తరపున బరిలో నిలిచారు .గత ఎన్నికల్లో అయన తనయుడు పోటీ చేశారు .టీడీపీ నుంచి బివి మోహన్రెడ్డి తనయుడు పోటీ పడగా బివి కుటుంబాన్ని విజయం వరించింది .        గత ఎన్నికల్లో తలపడ్డ ఇద్దరే ఈ సారి ఇక్కడ పోటీ చేసే అవకాశం ఉంది . తండ్రులు తలపడ్డ గడ్డపై తనయుల పోరాటం అందరిలోనూ ఆసక్తి రేపుతోంది . బివి , చెన్నకేశవ రెడ్డిల ముఖాముఖీ పోరులో చెన్నకేశవ రెడ్డి కొంత పై చేయి సాధించారు .కొడుకుల వార్ లో ఎవరు గెలుస్తారు అన్నది ఇప్పుడు ఆసక్తికరంగా మారింది .  ఎమ్మిగనూరు లో టీడీపీ మొదటి నుండి ఆధిపత్యం కొనసాగిస్తోంది . ఆ పార్టీ ఆవిర్భావం తర్వాత .ఎక్కువ సార్లు విజయం ఆ పార్టీనే వరించింది .అయితే కడపతో పాటు కర్నూల్ జిల్లాలో వైసీపీ ఆధిపత్యం కొనసాగుతుంది . అదే అధిపత్యాన్ని ఎమ్మిగనూరులోనూ కొనసాగించాలని ఆ పార్టీ భావిస్తుంది .దీనితో ఇక్కడ పోటీ ఆసక్తి రేపుతోంది . తాము బలంగా ఉన్నాయని టీడీపీ , బలపడతామని వైసీపీ నమ్మకంగా ఉండటం ఇక్కడ రాజకీయాల్లో ఆసక్తికరంగా మారింది .ఇదిలా ఉండగా .ఏళ్ల తరబడి రాజకీయాలను శాసించిన తండ్రుల స్థానంలో తనయులు పోటీ పడటం కూడా ఇక్కడ పోటీపై ఉత్కంఠకు కారణమవుతుంది .గత ఎన్నికల్లో ఇక్కడ బివి జయనాగేశ్వర రెడ్డి విజయం సాధించగా .ఈ సారి  జగన్ మోహన్ రెడ్డి గెలవాలని గట్టిగ ప్రయత్నిస్తుండటంతో ఇక్కడ పోరు రసవత్తరంగా మారుతుంది .    ఇక్కడ టీడీపీ బలంగానే ఉంది . అయితే టీడీపీలో వర్గ పోరు ఎక్కువగా ఉంది .ఈ సారి బుట్ట రేణుక ఈ సీటుని ఆశిస్తున్నారు .మరోవైపు వైసీపీ కూడా బలపడే ప్రయత్నాలు చేస్తుంది .సీనియర్ నేత చెన్నకేశవ రెడ్డి తనయుడు పట్టుదలగా ఉన్నారు .అలాగే జనసేన కూడా పోటీకి సిద్ధమవడంతో ఇక్కడ రాజకీయ చదరంగం రసవత్తరంగా మారుతుంది .   వెల్ కం టు జననేత  ప్రకాశం జిల్లాలోని  కీలక నియోజకవర్గాల్లో ఒంగోలు ఒకటి . మొదటి నుండి కాంగ్రెస్ కి అనుకూలంగా ఉంటూ వస్తున్న ఈ నియోజకవర్గంలో గత ఎన్నికల్లో టీడీపీ విజయం సాధించింది. ఒంగోలు లో గట్టి పట్టున్న బాలినేని శ్రీనివాసరెడ్డి .2012 ఉపఎన్నికలతో కలిపి వరుసగా నాలుగు సార్లు విజయం సాధించారు .అయితే 2014 సాధారణ ఎన్నికల్లో మాత్రం . టీడీపీ నేత దామచర్ల జనార్ధన రావు చేతిలో ఓటమి పాలయ్యారు బాలినేని . సీనియర్ నేతను ఓడించి ఎమ్మెల్యేగా ఎన్నికయిన దామచర్ల సెగ్మెంట్ కి చేసింది ఏంటి .ప్రజలు అయన గురించి ఏమనుకుంటున్నారు అనేది ఇప్పుడు చూద్దాం .   జిల్లా కేంద్రమైన ఒంగోలు .1955 లో నియోజకవర్గంగా ఏర్పడింది .ఇక్కడ నుండి తొలిసారి ప్రకాశం పంతులు ఎమ్మెల్యేగా ఎన్నికయ్యారు .ఆ తర్వాత బొల్లినేని వెంకటలక్ష్మి నారాయణ ,పొంగుపాటి కోటేశ్వరరావు , బాలినేని శ్రీనివాస రెడ్డి వంటి వారు విజయం సాధిస్తూ వచ్చారు . ఒంగోలు మొదటి నుంచి కాంగ్రెస్ కి అనుకూలంగా వస్తు ఉంది .నియోజకవర్గం ఏర్పడినప్పటి నుంచి ఇప్పటివరకు ఉపఎన్నికలను కూడా  కలుపుకొని 15 సార్లు ఎన్నికలు జరగ్గా .ఎనిమిది సార్లు కాంగ్రెస్ గెలిచింది .  మూడు సార్లు స్వతంత్రులు ,మరో మూడు సార్లు టీడీపీ అభ్యర్థులు విజయం సాధించారు . 2012 ఉపఎన్నికల్లో వైసీపీ విజయం సాధించింది . ఒంగోలు లో తనకంటూ బలమైన అనుచర గణం ఉన్న బాలినేని . కాంగ్రెస్ తరపున వరుసగా మూడు సార్లు గెలిచారు .అయితే మారిన రాజకీయ పరిస్థితుల నేపథ్యంలో .అయన వైసీపీలో చేరి ఉపఎన్నికల బరిలో నిలిచి గెలిచారు .అయితే గత సాధారణ ఎన్నికల్లో మాత్రం టీడీపీ అభ్యర్థి చేతిలో ఓటమిచెందారు . దీనితో సాధారణ ఎన్నికలో ఒంగోలు బరిలో నిలిచినా తొలిసారే జనార్దన్ రెడ్డి గెలుపొందారు  .     కొండెపిలో దామచర్ల కుటుంబానికి గట్టి పట్టు ఉంది .అయితే 2008 లో నియోజకవర్గాల పునర్విభజనలో కొండెపి ఎస్సిలకు రిజర్వ్ అయింది .దీనితో దామచర్ల ఒంగోలు కి తన మకాం మార్చారు. 2012 ఉపఎన్నికల్లో ఓడిన జనార్దన్ గత ఎన్నికల్లో గెలిచి ఒంగోలు ఎమ్మెల్యేగా ఎన్నికయ్యారు .        ఒంగోలు  నియోకవర్గంలో ఒంగోలు ,కొత్తపట్నం మండలాలు ఉన్నాయి   .ఓటర్లు రెండు లక్షల ముప్పై వేలకు పైగా ఉన్నారు .ఇందులో బిసి సామాజికవర్గానికి చెందిన వారు అధికంగా ఉన్నారు .ఆ తర్వాత ఎస్సి ,రెడ్డి ,కమ్మ , కాపు , మత్స్యకార ఇతర వర్గాలు ఉన్నాయి . గెలుపు ఓటములను వీరే నిర్ణయిస్తారు. ఇక అభివృద్ధి విషయానికి వస్తే . జిల్లా కేంద్రంలో మినీ స్డేడియం కడతానన్న హామీ ఇప్పటివరకు నెరవేరలేదు .అలాగే నీటి సమస్య ఇప్పటివరకు తీరలేదు .అలాగే పేదలకు ఇళ్ల పట్టాలు ఇవ్వకపోవడంపై ఆ వర్గం ప్రజలు అసంతృప్తిగా ఉన్నారు . ఎన్నో పధకాలు వస్తాయని ఇక్కడి ప్రజలు ఆశించారు .అయితే ఐఐఐటి వచ్చినా .అది ఏర్పాటు కాకపోవడంపై ప్రజలు నీవులదీస్తున్నారు . ఇక ఒంగోలు లో డంపింగ్ యార్డ్ ఏర్పాటుచేయడంతో . డ్రయినేజ్  సమస్య కొంత తీరింది .  అలాగే ప్రజలకు ఆహ్లాదాన్ని అందించడానికి పార్కులు ఏర్పాటు చేయడంపై ప్రజలు సంతృప్తి వ్యక్తం చేస్తున్నారు .    గత ఎన్నికల ముందు ఎన్నో హామీలు ఇచ్చారు ఎమ్మెల్యే జనార్దన్ .అయితే ఇప్పటివరకు కొన్ని పనులు చేయగలిగారు .అయితే చేయని పనులు కూడా ఎక్కువ గానే ఉన్నాయి .అయితే ఎమ్మెల్యే మాత్రం పూర్తి స్థాయిలో అభివృద్ధి చేశానని చెబుతున్నారు .అయితే క్షేత్ర స్థాయిలో పరిస్థితులు కొంత మెరుగ్గానే ఉన్నా ఎమ్మెల్యే చెప్పిన స్థాయిలో మాత్రం కనిపించడం లేదు .    ఒంగోలు లో 2014 కి ముందున్న త్రాగునీటి సమస్య కొంత తగ్గింది . అలాగే పారిశుద్యం పరిస్థితి కూడా మెరుగుపడింది . మౌలిక వసతులు కొంత మేర కల్పించగలిగారు .అయితే ప్రధాన హామీలు మాత్రం అలాగే ఉన్నాయి . ముఖ్యంగా ఐఐఐటి ఏర్పాటుకాకపోవడంపై వ్యతిరేఖత ఎదురవుతుంది . గతంలో సింగిల్ గా ఉన్న ఒంగోలు  కొత్త పట్నం రోడ్డు విస్తరణతో రవాణా సౌకర్యాలు మెరుగయ్యాయి .అలాగే నల్లవాగు మీద బ్రిడ్జి నిర్మాణం పూర్తయింది .అలాగే తీరప్రాంతంలో కోట్ల రూపాయలతో షెడ్ల నిర్మాణం జరగడంపై స్థానికులు సంతృప్తిగా ఫీలవుతున్నారు. ఈ పనుల చూపించి ఎన్నికల హాముల్లో చాలావరకు పూర్తి చేయగలిగామని ఎమ్మెల్యే అంటున్నారు . ప్రజలలో కూడా కొంత సానుకూలత వ్యక్తమవుతుంది .     గత ఎన్నికల ముందు ఇచ్చిన హామీల్లో చాలావరకు ఎమ్మెల్యే పూర్తిచేయగలిగారని ప్రజలు అంటున్నారు.అయితే ప్రధాన సమస్యలు కొంత పెండింగ్ లో ఉన్నాయి .ఇక రాజకీయంగా చుస్తే    . దామచర్ల జనార్దన్  టీడీపీ  తలపడనుండగా ,వైసీపీ నుంచి ఆ పార్టీ ఇంచార్జ్ బాలినేని శ్రీనివాస్  పోటీ చేయడం ఖరారయినట్టే .అయితే బాలినేని సెగ్మెంట్ కి కొంతకాలం దూరమవడం వైసీపీకి మైనస్ అయింది .మరోవైపు ఎమ్మెల్యే చేసిన అభివృద్ధి పైకి కొంత కనిపిస్తుండటంతో .విజయం పై దామచర్ల ధీమాగా ఉన్నారు .    గత ఎన్నికల్లో వైసీపీకి మద్దతుగా నిలిచిన  జిల్లాల్లో కర్నూల్ ఒకటి . ఇక్కడ అత్యధిక స్థానాలను వైసీపీ గెలుచుకుంది .టీడీపీ కేవలం నాలుగు స్థానాలకే పరిమితం అయింది . వాటిలో  ఎమ్మిగనూరు ఒకటి .యువ నాయకుడు జయనాగేశ్వర రెడ్డి ఎమ్మెల్యేగా ప్రాతినిధ్యం వహిస్తున్నారు .గత ఎన్నికల్లో టీడీపీ తరపున బరిలో దిగిన అయన వైసీపీ అభ్యర్థి కె ,జగన్ మోహన్ రెడ్డిపై దాదాపు పదిహేను వేల ఓట్ల ఆధిక్యంతో విజయం సాధించారు . మరోసారి సత్తా చాటాలని అయన భావిస్తుండగా . ఈ సారి ఎలాగైనా ఇక్కడ పాగా వేయాలని వైసీపీ పట్టుదలగా ఉంది .దీనితో ఇక్కడ ఆసక్తికర పోరు జరగనుంది .        కర్నూల్ జిల్లాలోని ప్రతిష్టాత్మక నియోజకవర్గాల్లో ఒకటైన ఎమ్మిగనూరు అసెంబ్లీ నియోజకవర్గం 1955 లో ఏర్పడింది .అప్పటి నుంచి ఇప్పటివరకు ఇక్కడ 14 సార్లు ఎన్నికలు జరిగాయి .అత్యధికంగా కాంగ్రెస్ ఏడు సార్లు ,టీడీపీ ఐదు సార్లు విజయం సాధించాయి .స్వరాజ్ పార్టీ ఒకసారి గెలవగా , 2012 ఉపఎన్నికల్లో వైసీపీ గెలిచింది .ఇక్కడ తొలి ఎమ్మెల్యేగా సంజీవయ్య ప్రాతినిధ్యం వహించారు . ఆ తర్వాత సత్యనారాయణ రాజు  , మాజీ ముఖ్యమంత్రి కోట్ల విజయ భాస్కర్ రెడ్డి వంటి వారు ఎమ్మెల్యేలుగా ఎన్నికయ్యారు .1985 నుంచి ఇక్కడ బివి మోహన్ రెడ్డి పోటీచేస్తూ వస్తున్నారు .ఇక 94 నుంచి చెన్నకేశవ రెడ్డితో మోహన్ రెడ్డి తలపడుతున్నారు .అయితే గత ఎన్నికల్లో మోహన్ రెడ్డి వారసుడు జయనాగేశ్వర రెడ్డి . చిన్న కేశవా రెడ్డి తనయుడు జగన్ మోహన్ రెడ్డి పోటీ పడగా. వారసుల పోరులో బివి కుటుంబానిదే పై చేయి అయింది .          బివి మోహన్ రెడ్డి 85 నుంచి 99 వరకు వరుసగా నాలుగు సార్లు టీడీపీ తరపున ఎమ్మిగనూరు నుంచి ఎమ్మెల్యేగా ఎన్నికయ్యారు .అయితే 2004 , 09 లలో వరుస ఓటములను చవిచూశారు . గత ఎన్నికల్లో మోహన్ రెడ్డి తన తనయుడైన  జయనాగేశ్వర రెడ్డి ని బరిలో నిలిపారు  . మరోవైపు వైసీపీ అభ్యర్థిగా మాజీ శాసనసభ్యుడు చెన్నకేశవ రెడ్డి తనయుడు జగన్ మోహన్ రెడ్డి పోటీచేసి ఓటమి పాలయ్యారు .దీనితో ఈ సారి   ఎలాగైనా పాగావేయాలని అయన భావిస్తున్నారు .దీనితో ఇక్కడ పోరు పై ఆసక్తి నెలకొని ఉంది.   వాయిస్. ఎమ్మిగనూరు అసెంబ్లీ పరిధిలో మొత్తం రెండు లక్షల 16 వేల ఓటర్లు ఉన్నారు .వీరిలో దాదాపు నలభై శాతం నేత కార్మికులు , 25 శాతం ముస్లిములు ,20 శాతం వాల్మీకులు ఉన్నారు .గెలుపుఓటములను ప్రధానంగా వీరే నిర్ణయిస్తారు . ఇక ఈ సెగ్మెంట్ లో నందవరం , ఎమ్మిగనూరు , గోనెగండ్ల మండలాలు ఉన్నాయి .ఇక ఇక్కడ చెన్నకేశవ రెడ్డి , బివి మోహన్ రెడ్డి కుటుంబాలు ఎంతో కాలంగా ప్రత్యర్థులుగా ఉన్నాయి .85 నుంచి 2012 ఉపఎన్నికవరకు వరుసగా ఏడుసార్లు పోటీచేసి నాలుగుసార్లు విజయం సాధించారు . అలాగే నాలుగు సార్లు పోటీచేసి మూడు సార్లు విజయం సాధించారు .గత ఎన్నికల్లో సీనియర్ నేతలు సైడవ్వడంతో వారసులు బరిలో నిలిచారు . కాంగ్రెస్ నేతగా రాజకీయాలు చేసిన చెన్నకేశవరెడ్డి 2012 ఉపఎన్నికల్లో వైసీపీ తరపున బరిలో నిలిచారు .గత ఎన్నికల్లో అయన తనయుడు పోటీ చేశారు .టీడీపీ నుంచి బివి మోహన్ రెడ్డి తనయుడు  పోటీ పడగా. బివి కుటుంబాన్ని విజయం వరించింది .         ఎమ్మిగనూరు అసెంబ్లీ బరిలో గత ఎన్నికల్లో తలపడ్డ ఇద్దరు నేతలే . ఈ సారి కూడా  పోటీ చేసే అవకాశం ఉంది . తండ్రులు తలపడ్డ గడ్డపై తనయుల పోరాటం ఇప్పుడు అందరిలోనూ ఆసక్తి రేపుతోంది . బివి , చెన్నకేశవ రెడ్డిల ముఖాముఖీ పోరులో చెన్నకేశవ రెడ్డి కొంత పై చేయి సాధించారు .కొడుకుల వార్ లో ఎవరు గెలుస్తారు అన్నది ప్రస్తుతానికి ఉత్కంఠగా మారింది .  ఎమ్మిగనూరు లో మొదటి నుండి టీడీపీ  ఆధిపత్యం కొనసాగిస్తోంది . ఆ పార్టీ ఆవిర్భావం తర్వాత .ఎక్కువ సార్లు విజయం ఆ పార్టీదే  .అయితే కడపతో పాటు కర్నూల్ జిల్లాలో వైసీపీ ఆధిపత్యం గత ఎన్నికల్లో  కొనసాగింది. అదే అధిపత్యాన్ని ఎమ్మిగనూరులోనూ కొనసాగించాలని ఆ పార్టీ భావిస్తుంది .దీనితో ఇక్కడ పోటీ ఆసక్తి రేపుతోంది . తాము బలంగా ఉన్నాయని టీడీపీ , బలపడతామని వైసీపీ నమ్మకంగా ఉండటం ఇక్కడ రాజకీయాలు  ఆసక్తికరంగా మారాయి  .ఇదిలా ఉండగా .ఏళ్ల తరబడి రాజకీయాలను శాసించిన తండ్రుల స్థానంలో తనయులు పోటీ పడటం కూడా ఇక్కడ పోటీపై ఉత్కంఠకు కారణమవుతుంది .గత ఎన్నికల్లో ఇక్కడ బివి జయనాగేశ్వర రెడ్డి విజయం సాధించగా .ఈ సారి  జగన్ మోహన్ రెడ్డి గెలవాలని గట్టిగ ప్రయత్నిస్తు ఉండటంతో ఇక్కడ పోరు రసవత్తరంగా మారుతుంది .    ఇక్కడ టీడీపీ బలంగానే ఉంది . అయితే టీడీపీలో వర్గ పోరు ఎక్కువగా ఉంది .ఈ సారి బుట్ట రేణుక ఈ సీటుని ఆశిస్తున్నారు .మరోవైపు వైసీపీ కూడా బలపడే ప్రయత్నాలు చేస్తుంది .సీనియర్ నేత చెన్నకేశవ రెడ్డి తనయుడు పట్టుదలగా ఉన్నారు .అలాగే జనసేన కూడా పోటీకి సిద్ధమవడంతో ఇక్కడ రాజకీయ చదరంగం రసవత్తరంగా మారుతుంది .  ప్రపంచ కప్ లో భారత్  పాక్ మ్యాచ్ రద్దయితే  టీమిండియా  పరిస్థితి ఏంటి .  అతి త్వరలో క్రికెట్   ప్రపంచకప్‌ ఆరంభం కానుంది. జూన్‌ 5న తొలి మ్యాచ్‌లో కోహ్లీసేన దక్షిణాఫ్రికాతో తలపడుతుంది. జూన్‌ 16, ఆదివారం నాడు టీమిండియా, పాకిస్థాన్‌ ఓల్డ్‌ ట్రాఫోర్డ్‌ వేదికగా పోటీపడబోతున్నాయి . అయితే  ఈ మ్యాచ్‌పై నీలినీడలు కమ్ముకుంటున్నాయి. జమ్ము కశ్మీర్‌లోని పుల్వామాలో ఉగ్రదాడి నేపథ్యంలో రెండు దేశాల మధ్య పచ్చగడ్డి వేస్తే భగ్గుమనేలా ఉంది పరిస్థితి . ఇదే అదనుగా కొందరు క్రికెటర్లు, అభిమానులు పాక్‌తో మ్యాచ్‌ నిషేధించాలని డిమాండ్‌ చేస్తున్నారు. ఈ నేపథ్యంలో ఒకవేళ మ్యాచ్ రద్దయితే పరిస్థితి ఏంటి . భారత్  పాక్ లకు ప్రపంచ కప్ లో ఎలాంటి పరిణామాలు ఎదురవుతాయి అనే ఆసక్తి అందరిలో ఉంది .దాని గురించి ఒక్కసారి విశ్లేషించుకుంటే . 1996లో ప్రపంచకప్‌నకు మూడు దేశాలు సంయుక్తంగా ఆతిథ్యం ఇచ్చాయి. భారత్‌, శ్రీలంక, పాకిస్థాన్‌ వేదికల్లో మ్యాచ్‌లు జరిగాయి. అనిశ్చిత పరిస్థితులు ఉండటంతో పోటీల నిర్వహణలో శ్రీలంక ఇబ్బంది పడింది. మెగా టోర్నీకి మూడు వారాల ముందు కొలంబోలో ఎల్‌టీటీఈ బాంబు దాడి చేసింది. ఈ ఘటనతో క్రికెట్‌ ప్రపంచం ఉలిక్కిపడింది. అక్కడ ఆడేందుకు కొన్ని దేశాలు అభ్యంతరం వ్యక్తం చేశాయి. షెడ్యూలు ప్రకారం నాలుగు మ్యాచ్‌లు లంకలో జరగాలి. నియమం ప్రకారం జింబాబ్వే, కెన్యా వంటి పసికూనలు మాత్రమే అక్కడ ఆడాయి. ఆస్ట్రేలియా, వెస్టిండీస్‌ మాత్రం వాకోవర్‌ ఇచ్చాయి. వీటివల్ల శ్రీలంక లబ్ధి పొందింది. ఐదు విజయాలతో గ్రూప్‌లో అగ్రస్థానంలో నిలిచింది. చివరికి ఫైనల్‌ మ్యాచ్‌లో ఆస్ట్రేలియాను ఓడించి ప్రపంచకప్‌ ముద్దాడింది. 2003 ప్రపంచకప్‌లోనూ ఇలాంటి పరిస్థితులే ఎదురయ్యాయి. దక్షిణాఫ్రికా, జింబాబ్వే, కెన్యా ఈ మెగా టోర్నీకి ఆతిథ్యం ఇచ్చాయి. సౌరవ్‌ గంగూలీ సారథ్యంలో భారత్‌ ఫైనల్‌కు వెళ్లిన సంగతి తెలిసిందే. దురదృష్టం వెంటాడటంతో దాదా జట్టు రన్నరప్‌కు పరిమితమైంది. ఈ మ్యాచ్‌లు నిర్వహించే సమయంలో జింబాబ్వేలో రాజకీయ అనిశ్చితి తలెత్తింది. అధ్యక్షుడు రాబర్ట్‌ ముగాబే వివాదాస్పదంగా అధికారం చేజిక్కించుకున్నాడు. ప్రజా ఆందోళనలు, నిరసనలు అక్కడ హోరెత్తాయి. ఆటగాళ్ల శ్రేయస్సు దృష్ట్యా ఇంగ్లాండ్‌ అక్కడ ఆడలేమని చెప్పింది. ఇక కెన్యాలో అంతర్యుద్ధం పరిస్థితులు ఉండటంతో న్యూజిలాండ్‌ మ్యాచ్‌ రద్దు చేసుకుంది.ఐసీసీ టోర్నీల్లో జట్లు మ్యాచ్‌లను రద్దు చేసుకుంటే ప్రత్యర్థికి ఆయాచితంగా పాయింట్లు లభిస్తాయి. 1996లో శ్రీలంక ఇలాగే లబ్ధిపొందింది. అందివచ్చిన అవకాశాన్ని ఒడిసిపట్టి ప్రపంచకప్‌ నెగ్గింది. 2003లో మాత్రం ఇంగ్లాండ్‌ ఇబ్బంది పడింది. జింబాబ్వే, ఇంగ్లాండ్‌ గ్రూప్‌ దశలో తలో మూడు మ్యాచ్‌లు నెగ్గి సమంగా నిలిచాయి. పాక్‌, జింబాబ్వే మ్యాచ్‌ ఫలితం తేలకపోవడంతో ఇంగ్లాండ్‌ గ్రూప్‌ దశలోనే ఇంటికి వెళ్లాల్సి వచ్చింది. కివీస్‌ తర్వాతి దశకు చేరుకున్నా అప్పటి ఫార్మాట్‌ ప్రకారం గ్రూప్‌ దశ పాయింట్లు లెక్కలోకి వస్తాయి. కివీస్‌పై ఇలా వచ్చిన నాలుగు బోనస్‌ పాయింట్లు కలుపుకొని 14 పాయింట్లతో కెన్యా మూడో స్థానంలో నిలిచింది. సెమీస్‌ చేరింది. కివీస్‌ ఎనిమిది పాయింట్లతో ఐదో స్థానంతో సరిపెట్టుకుంది. పుల్వామా ఉగ్రదాడి నేపథ్యంలో అభిమానులు, క్రికెటర్లలో పాక్‌పై ఆగ్రహం పెల్లుబుకుతోంది. ఆ జట్టుతో మ్యాచ్‌ రద్దు చేసుకోవాలని డిమాండ్‌ చేస్తున్నారు. అలా గనక చేస్తే ఏం జరుగుతుందో ఓ సారి పరిశీలిద్దాం. ఐసీసీ 2019 ప్రపంచకప్‌ రౌండ్‌రాబిన్‌ ఫార్మాట్‌లో జరుగుతోంది. ఒక జట్టు మిగతా అన్ని జట్లతో తలపడాలి. చిన్న జట్లేవీ లేవు. పది జట్లు పోటీపడతాయి. అంటే ఒక్కో జట్టు తొమ్మిది మ్యాచ్‌లు ఆడుతుంది. చివరికి పాయింట్ల పట్టికలో తొలి నాలుగు స్థానాల్లో నిలిచిన దేశాలు సెమీస్‌లో తలపడతాయి. ఆ తర్వాత ఫైనల్‌ జరుగుతుంది. పాక్‌తో మ్యాచ్‌ రద్దు చేసుకున్నా తొలి నాలుగు స్థానాల్లో నిలిస్తే ఫర్వాలేదు. అలా కాకుండా అనూహ్య ఓటములు ఎదురైతే మాత్రం రద్దైన మ్యాచ్‌ ప్రభావం కనిపిస్తుంది. దురదృష్టం వెంటాడితే సెమీస్‌ చేరుకొనే అవకాశాలు సంక్లిష్టం అవుతాయి. ఒక వేళ రెండు జట్లు ఫైనల్‌ చేరితే పరిస్థితి ఏంటన్నది ఆలోచనలకు అందడం కష్టమే.అయితే భారత్  పాక్ అంటే అభిమానుల్లో విపరీతమైన ఆసక్తి ఉంటుంది .అన్ని పనులు మానుకొని మరి మ్యాచ్ చూస్తారు . జట్టు గెలవాలని పూజలు కూడా చేస్తారు . కానీ మ్యాచ్ రద్దయితే అభిమానులకు నిరాశ తప్పదు .కానీ దేశ రక్షణకు పాటు పడే సైనికులపై దాడి నేపథ్యంలో .పాక్ తో ఎలాంటి సంబంధాలు వద్దన్నా ఇండియన్స్ ఆలోచనలో భాగంగా మ్యాచ్ రద్దవోచ్చని తెలుస్తుంది .  ఈ నెల 22 నుంచి 25 వరకు అసెంబ్లీ సమావేశాలు నిర్వహించాలని తెలంగాణ  ప్రభుత్వం గతంలోనే నిర్ణయించింది. 22న సభలో ఓటాన్ అకౌంట్ బడ్జెట్ ప్రవేశపెట్టేందకు కసర్తతు పూర్తయింది. 23న బడ్జెట్ పై చర్చ. 25న ద్రవ్య వినిమయ బిల్లుకు అసెంబ్లీ ఆమోదం తెలపేలా షెడ్యూల్‌ను ప్లాన్ చేశారు. ముఖ్యమంత్రి కేసీఆర్ బడ్జెట్ తీరుపై అధికారులతో సమీక్ష కూడా  నిర్వహించారు. బడ్జెట్‌లో పొందుపరచాల్సిన అంశాలతో పాటూ ప్రభుత్వ పథకాలు, ఖర్చులపై కూడా చర్చించారరు. ప్రజలకు ఇచ్చిన వాగ్దానాలన్నీ నెరవేర్చేలా బడ్జెట్ రూపకల్పన చేయాలని కేసీఆర్ సూచనలు ఇచ్చారు. పేదల సంక్షేమం, వ్యవసాయాభివృద్ధి కోసం ఎక్కువ నిధులు కేటాయించేలా కూర్పు ఉండాలని పేర్కొన్నారు . గత ఎన్నికల్లో ప్రజలకిచ్చిన వాగ్దానాలను నెరవేర్చడానికి. అమల్లో ఉన్న పథకాల కొనసాగింపునకు అవసరమైన నిధులు కేటాయించేలా బడ్జెట్ రూపొందించినట్టు తెలుస్తుంది . ప్రగతి భవన్ లో ఇటీవల  జరిగిన సమీక్షలో సీఎం కేసీఆర్‌తో పాటు ప్రభుత్వ ప్రధాన కార్యదర్శి ఎస్.కె.జోషి, ఆర్థిక సలహాదారు జిఆర్ రెడ్డి, ఆర్థిక శాఖ ముఖ్య కార్యదర్శి రామకృష్ణ రావు, సిఎంఓ ముఖ్య కార్యదర్శి నర్సింగ్ రావు, సిఎంఓ అధికారులు పాల్గొన్నారు.  ఇక తెలంగాణ ఓటాన్ అకౌంట్ బడ్జెట్ . రెండు లక్షల కోట్లను దాటనున్నట్టు సమాచారం . దేశంలో ఆదాయవృద్ధిలో తెలంగాణ నెంబర్ వన్ అని ముఖ్యమంత్రి కేసీఆర్ పదే పదే చెబుతూ ఉంటారు. దానికి తగ్గట్లే బడ్జెట్ కూడా… ఇరవై శాతం వరకూ పెరిగే అవకాశం కనిపిస్తోంది. లోక్‌సభ ఎన్నికల కారణంగా తెలంగాణలోనూ ఓట్ ఆన్ అకౌంట్ బడ్జెట్టే ప్రవేశపెట్టాలని సీఎం ఎప్పుడో నిర్ణయించారు. బడ్జెట్ కసరత్తు అంతా తానే చేశారు. ఆర్థికశాఖను ఎవరికీ కేటాయించక పోవడంతో కేసీఆరే బడ్జెట్ ప్రవేశపెట్టనున్నారు. గత ఏడాది బడ్జెట్ కంటే సుమారు 20 శాతం వృద్ధి తో 2019 – 20 ఆర్థిక సంవత్సరం బడ్జెట్ ప్రవేశ పెట్టబోతున్నారు. ఈ లెక్కల ప్రకారం తెలంగాణ బడ్జెట్ రెండు లక్షల కోట్లు దాటే అవకాశం ఉంది. ఇది తాత్కాలిక బడ్జెట్ అయినా ఎన్నికల్లో ఇచ్చిన హామీలన్నింటికీ నిధులు కేటాయించనున్నారు. పెన్షన్లు పెంచుతామని 57 ఏళ్లు నిండిన వారికి కొత్తగా పెన్షన్లు ఇస్తామని ప్రకటించారు. లక్ష లోపు వ్యవసాయ రుణాలను మాఫీ చేస్తామన్నారు. రైతుబంధు పథకంలో భాగంగా ఎకరాకు ఏడాదికి ఎనిమిది వేల నుండి పదివేల రూపాయలకు పెంచుతామని సీఎం కేసీఆర్ ఎన్నికల సభల్లో హామీ ఇచ్చారు. నెలకు మూడు వేల రూపాయల చొప్పున నిరుద్యోగ భృతి ఇస్తామన్నారు.ఈ హామీలన్నింటికీ అవసరమయ్యే నిధులను బడ్జెట్‌లో కేటాయించాల్సి ఉంది. ఆర్థిక శాఖ ఎన్నికల హామీలకు అవసరమైన నిధుల లెక్క తేల్చింది. ఆసరా పెన్షన్ పథకానికి ఇప్పటివరకు ఏడాదికి 6,600 కోట్లు ఖర్చవుతోంది. అన్ని రకాల పెన్షన్లను రెట్టింపు చేస్తామని ఎన్నికల్లో కేసీఆర్ హామీ ఇచ్చారు. దీంతో పెన్షన్లు రెట్టింపు చేయడం వల్ల వచ్చే ఏడాది నుండి 13,200 కోట్లు అవుతుంది. అయితే పెన్షన్ వయోపరిమితిని 65 ఏళ్ల నుండి 57 ఏళ్ల కు తగ్గిస్తామని ఎన్నికల మేనిఫెస్టోలో ప్రకటించారు. 57 ఏళ్లు నిండిన వారి సంఖ్యను గుర్తించి ఈ ఏప్రిల్ నుండి పెన్షన్ ఇవ్వాలని కేసీఆర్ ఆదేశించారు. ఓటర్ జాబితా ఆధారంగా 57 ఏళ్లు నిండిన వారి సంఖ్యను లెక్కిస్తున్నారు. అధికారుల ప్రాథమిక లెక్కల ప్రకారం ఈ సంఖ్య 10 నుండి 13 లక్షల వరకు ఉంటుందని భావిస్తున్నారు.దీంతో ఆసరా పెన్షన్ లలో 57 ఏళ్లు నిండిన వారిని కూడా కలిపి నిధులు కేటాయిస్తున్నారు. అన్నీ కలిపితే ఆసరా పెన్షన్ లకు ఏడాదికి 15 వేల కోట్లు కేటాయించాల్సి ఉంది.ఆర్థిక శాఖ ప్రాథమిక లెక్కల ప్రకారం రైతుబంధు పథకానికి 15 వేల కోట్లు అవసరమని తేలింది. లక్ష లోపు రుణాల మాఫీకి 24 వేల కోట్లు అవసరమని గుర్తించారు.అయితే రుణమాఫీ కి అవసరమైన నిధులను గతంలో లాగా నాలుగు దఫాలుగా చెల్లించేలా ఆర్థిక శాఖ అధికారులు ప్రణాళిక చేస్తున్నారని తెలిసింది. నిరుద్యోగుల ఖచ్చితమైన సంఖ్య ప్రభుత్వం వద్ద లేదు. అయితే బడ్జెట్‌లో నిధులు కేటాయించకపోతే. నిరుద్యోగుల్లో వ్యతిరేకత వస్తుంది. అందుకే. ఈ పథకానికి కొంత మొత్తం కేటాయించాలి. ఇవి కాక… సాగునీటి పారుదల రంగానికి పాతిక వేల కోట్లు కేటాయించనున్నారు . ఉద్యోగుల జీతభత్యాలు ఇతర కేటాయింపులను కూడా పెంచాలి. వీటన్నింటినీ సమన్వయం చేసుకోవడం ఆర్థిక శాఖ అధికారులకు కత్తి మీద సాములానే మారింది. అయితే కేసీఆర్ సూచనల మేరకు కసరత్తులు పూర్తిచేసినట్టు తెలుస్తుంది .మొత్తంగా ప్రజారంజకంగా బడ్జట్ ఉండబోతున్నట్టు సమాచారం .
దేశ రాజధానిలో మహిళలు, బాలికలపై లైంగిక దాడులు కొనసాగుతూనే ఉన్నాయి. తాజాగా నోయిడా సమీపంలోని దస్తంపూర్‌ గ్రామానికి చెందిన 16 ఏళ్ల బాలికను కిడ్నాప్‌ చేసిన ఇద్దరు వ్యక్తులు బలవంతంగా ఆమెతో మద్యం తాగించి లైంగిక దాడికి పాల్పడిన ఘటన చోటుచేసుకుంది. ఈనెల 24న బాధితురాలు కుట్టు శిక్షణకు హాజరై ఇంటికి తిరిగివస్తుండగా ఇద్దరు నిందితులు ఆమెను అపహరించి, మద్యం తాగించి దారుణానికి పాల్పడ్డారని జెవార్‌ పోలీస్‌ స్టేషన్‌ హౌస్‌ ఆఫీసర్‌ ఎస్‌ఎస్‌ భాటి పేర్కొన్నారు.  నిందితులను ప్రతిఘటించిన బాధితురాలిని తీవ్రంగా గాయపరిచారని చెప్పారు. బాలికపై లైంగిక దాడికి పాల్పడిన అనంతరం మరుసటి రోజు దస్తంపూర్‌ గ్రామంలోని ఆమె ఇంటి వద్ద విడిచిపెట్టి వెళ్లారని పోలీసులు తెలిపారు. బాధితురాలి తండ్రి ఫిర్యాదు మేరకు నిందితులపై పోస్కో, ఎస్సీ, ఎస్టీ అత్యాచారాల నిరోధక చట్టం కింద కేసు నమోదు చేశామని వెల్లడించారు. కేసు దర్యాప్తు చేపట్టిన పోలీసులు నిందితుల కోసం గాలిస్తున్నారు.  బ్రహ్మపుత్ర నదిలో బోటు బోల్తా పడింది. ఈ ఘటనలో ఇద్దరు చనిపోయారు. మరో 26 మంది ఆచూకీ చిక్కడం లేదు. బోటులో మొత్తం 50 మంది ఉన్నట్లు తెలుస్తోంది. ఉత్తర గౌహతి దిశగా బోటు వెళ్తున్నట్లు సమాచారం.   తీరం నుంచి సుమారు 200 మీటర్లు దూరం వెళ్లిన తరువాత బోటు మునిగింది. విద్యార్థులతో వెళ్తున్న పడవ. నిర్మాణంలో ఉన్న ప్రాజెక్టు పిల్లర్లను ఢీకొట్టింది. పిల్లర్లను ఢీకొట్టిన తర్వాత ఇంజిన్ విఫలమైంది. ఆ వెంటనే బోటు రెండు ముక్కలైంది. కొందరు ప్రయాణికులు మాత్రం సురక్షిత ప్రాంతానికి ఈదారు. రాష్ట్ర విపత్తు దళాలు, అక్కడ రెస్క్యూ ఆపరేషన్ నిర్వహిస్తున్నాయి.  ఇద్దరి మృతదేహాలను వెలికి తీసినట్లు డిప్యూటీ కమీషనర్ తెలిపారు.జపాన్‌లో టైఫూన్ జేబీ బీభత్సం సృష్టిస్తోంది.  అత్యంత బలంగా వీస్తున్న గాలులకు. అన్నీ కొట్టుకుపోతున్నాయి. భారీ వర్షాలు కూడా కురుస్తున్నాయి. కన్‌సాయి ఎయిర్‌పోర్ట్‌ను మూసివేశారు. ఒసాకా, కోబ్, క్యోటో ప్రాంత వాసులకు ఇదే ప్రధాన విమానాశ్రయం. ఈ రాష్ర్టాల్లోని వేలాది మందిని సురక్షిత ప్రాంతాలకు తరలించారు. సముద్రంలో కట్టిన కన్‌సాయి ఎయిర్‌పోర్ట్. జేబీ టైఫూన్ ధాటికి దెబ్బతిన్నది.  ఎయిర్‌పోర్ట్ బ్రిడ్జ్‌పై ట్యాంక్ సుడులు తిరిగింది. దీంతో ఆ బ్రిడ్జ్ ధ్వంసమైంది. గత 25 ఏళ్లలో ఇంత శక్తివంతమైన టైఫూన్ రావడం ఇదే మొదటిసారి. ఈ టైఫూన్ వల్ల సుమారు 10 మంది మృతిచెందారు. భయానకమైన గాలులకు రూఫ్‌టాప్‌లు లేచిపోతున్నాయి. కొన్ని చోట్ల వాహనాలు కూడా ఎగిరిపోతున్నాయి. అనేక చోట్ల విద్యుత్తు సరఫరాకు అంతరాయం ఏర్పడింది.  కన్‌సాయి ఎయిర్‌పోర్ట్‌ను మానవ నిర్మిత దీవిపై నిర్మించారు. ఈ విమానాశ్రయంలో సుమారు మూడు వేల మంది ప్రయాణికులు చిక్కుకున్నారు. ఆర్టీసీని నష్టాల నుంచి గట్టెక్కించేందుకు ప్రభుత్వం చర్యలు చేపట్టింది. నష్టాలను తగ్గించడంతో పాటు పర్యావరణానికి హానీ కలిగించని ఎలక్ట్రిక్ బస్సులను ప్రభుత్వం అందుబాటులోకి తెచ్చింది. ప్రస్తుత ఏసీ బస్సుల మాదిరిగానే ఈ బస్సులను రూపొందించారు.  రాష్ట్ర ప్రభుత్వం 40 ఎలక్ట్రిక్ బస్సులకు ఆర్డర్ ఇవ్వగా. ప్రస్తుతం 5 ఎలక్ట్రిక్ బస్సులో అందుబాటులోకి వచ్చాయి. ఈ ఐదు బస్సులను సీనియర్ ఐఏఎస్‌లు అజయ్ మిశ్రా, అరవింద్ కుమార్ కలిసి ప్రారంభించారు. ఒక్కసారి సరిపడినంతా ఛార్జింగ్ పెడితే. 300 కిలోమీటర్ల మేర ప్రయాణించవచ్చు. ఒక కిలోమీటర్‌కు ఒక యూనిట్ చొప్పున కరెంట్ ఖర్చు అవుతుంది. టికెట్ల అసమ్మతులకు ముఖ్యుల అండ. పోటాపోటీ నిరసనలు. కాపాడుకునేందుకు మరికొందరు సొంత నేతల రాజకీయ ఎత్తులు టీఆర్‌ఎస్‌ వర్గాల్లో విస్తృతంగా చర్చ ఆందోళనలపై అధిష్ఠానం ఆరా. గులాబీలో కోవర్టు ముళ్లు ఉన్నాయా.  టికెట్ల ఖరారు మొదలు ప్రస్తుతం అభ్యర్థులకు వ్యతిరేకంగా నియోజకవర్గాల్లో జరుగుతున్న నిరసనల వెనుక పార్టీకి చెందిన కొంత మంది ముఖ్యుల రాజకీయ ఎత్తులు దాగి ఉన్నాయా.  అంటే టీఆర్‌ఎస్‌ వర్గాల నుంచి అవుననే సమాధానాలు వస్తున్నాయి. టీఆర్‌ఎస్‌లో ప్రస్తుతం మూడు రకాల ఆందోళనలు జరుగుతున్నాయి. టికెట్‌ రాని వాళ్లు, తమకు అన్యాయం జరిగిందంటూ ఓ వైపు ఆందోళన చేస్తున్నారు. మరోవైపు వచ్చిన టికెట్‌ను కాపాడుకునేందుకు అభ్యర్థులు, తమ అనుచరవర్గాలతో కలిసి ఆశావహులపై ఎదురుదాడి చేస్తున్నారు. ఇంకోవైపు అభ్యర్థులతో సంబంధం లేని వారు కొందరు. కేవలం తమకు గిట్టని వారికి ఎక్కడ టికెట్లు వస్తాయోనన్న భయంతో పోటీ నిరసనలు చేస్తున్నారు.   ఈ నెల 6న అసెంబ్లీని రద్దు చేసిన ముఖ్యమంత్రి, టీఆర్‌ఎస్‌ అధినేత కేసీఆర్‌. ముందస్తు ఎన్నికల్లో పార్టీ తరఫున పోటీ చేయనున్న 105 మంది అభ్యర్థులతో తొలి జాబితాను విడుదల చేసిన విషయం తెలిసిందే. దీంతో పార్టీ టికెట్‌ ఆశించి భంగపడ్డ వారు తీవ్ర అసంతృప్తికి లోనయ్యారు. ఇన్నాళ్లు పార్టీని నమ్ముకొని ఉంటే టికెట్‌ ఇవ్వలేదని కొందరు, టికెట్‌ ఇస్తామని చెప్పి కాంగ్రెస్‌, టీడీపీ నుంచి తీసుకొచ్చి తమకు మొండిచేయి చూపారని మరికొందరు ఆందోళన చెందుతున్నారు. ఇందుకు పార్టీలోని కొందరు ముఖ్య నేతలు కారణమని వారు అనుమానిస్తున్నారు. టికెట్‌ ఇస్తే గెలిచే అవకాశం ఉన్నప్పటికీ, భవిష్యత్తు రాజకీయ సమీకరణలను దృష్టిలో పెట్టుకొని పార్టీ ముఖ్యులే కొందరు తమకు టికెట్‌ రాకుండా చేశారని పలువురు ఆరోపిస్తున్నారు.      ఇదిలావుంటే, తమ ప్రోద్బలంతో పార్టీలోకి వచ్చిన వారికి అండగా నిలవలేని పరిస్థితుల్లో ఎవరి దారి వారు చూసుకుంటున్నారని, దీనిని తాము ఎలా నివారించగలమని కొందరు పార్టీ ముఖ్యులు ప్రశ్నిస్తున్నారు. తమకు కాకుండా పార్టీలోని ఇతరులకు టికెట్‌ దక్కటంపై అసంతృప్త నేతలు రగిలిపోతున్నారు. వారి అనుచరులు తమ నేతకు టికెట్‌ వచ్చే వరకు ఆందోళనలు ఆపబోమంటూ మొండికేస్తున్నారు. ఉదాహరణకు ఆదివారం నారాయణఖేడ్‌ టీఆర్‌ఎస్‌ అభ్యర్థి భూపాల్‌రెడ్డి వ్యతిరేక వర్గం ఆయన దిష్టిబొమ్మను దహనం చేసింది. జనగామ అభ్యర్థి ముత్తిరెడ్డి యాదగిరిరెడ్డిని మార్చాలని అక్కడి పార్టీ నేతలు పలువురు వరుస ఆందోళనలు చేస్తున్నారు.  ఖానాపూర్‌ టీఆర్‌ఎస్‌ అభ్యర్థి రేఖానాయక్‌ వర్గీయులు తమకు వ్యతిరేకంగా పనిచేస్తున్న రమేష్‌ రాథోడ్‌ దిష్టిబొమ్మను దహనం చేశారు. చెన్నూరు అసెంబ్లీ టికెట్‌ తిరిగి తనకు ఇస్తారనే విశ్వాసాన్ని స్థానిక టీఆర్‌ఎస్‌ సిటింగ్‌ మాజీ ఎమ్మెల్యే నల్లాల ఓదెలు వ్యక్తం చేశారు. ప్రజాక్షేత్రంలోనే తేల్చుకుంటామని భూపాలపల్లి నేత గండ్ర సత్యనారాయణరావు ప్రకటించారు. దేవరకొండ టీఆర్‌ఎస్‌ అభ్యర్థి రవీంద్రకుమార్‌కు వ్యతిరేకంగా నిరసనలు వ్యక్తమవుతున్నాయి. జీహెచ్‌ఎంసీ మేయర్‌ బొంతు రామ్మోహన్‌కు ఉప్పల్‌ అసెంబ్లీ టికెట్‌ ఇవ్వాలనే డిమాండ్‌తో పార్టీ నేతల ఆందోళనలు కొనసాగుతున్నాయి. మరోవైపు చొప్పదండి అసెంబ్లీ నియోజకవర్గం టీఆర్‌ఎస్‌ టికెట్‌ తాజా మాజీ సిటింగ్‌ ఎమ్మెల్యే బొడిగె శోభకు ఇవ్వొద్దని ఆమె వ్యతిరేక వర్గ నేతలు మంత్రి ఈటల రాజేందర్‌ను కోరారు. అలాగే పెండింగ్‌లో ఉన్న మల్కాజిగిరి పార్టీ తాజా మాజీ సిటింగ్‌ ఎమ్మెల్యే కనకారెడ్డి, కోదాడ నియోజకవర్గ ఇన్‌చార్జి శశిధర్‌రెడ్డి కూడా మంత్రి ఈటలను కలిశారు. కేసీఆర్‌కు ఒక మాట చెప్పాలని విజ్ఞప్తి చేశారు. నాగార్జునసాగర్‌, బాల్కొండ, జూబ్లీహిల్స్‌ నియోజకవర్గాల్లోనూ ఇదే తరహాలో అసంతృప్తి వ్యక్తమవుతోంది. మరోవైపు టీఆర్‌ఎస్‌ అధిష్ఠానం ఈ పరిణామాలన్నింటినీ గమనించి, మదింపు చేస్తున్నట్లు తెలుస్తోంది. ఆఖరి వరకు పార్టీ అధిష్ఠానం అన్ని అంశాలను పరిగణనలోకి తీసుకొని, 105 మంది అభ్యర్థుల జాబితాలో కొన్ని మార్పులు తప్పక చేస్తుందని టీఆర్‌ఎస్‌ ముఖ్యులు గట్టిగా నమ్ముతున్నారు. బొమ్మెరకు కేటీఆర్‌ నుంచి పిలుపు మధిర నుంచి టీఆర్‌ఎస్‌ టికెట్‌ ఆశించి భంగపడ్డ బొమ్మెర రామ్మూర్తికి మంత్రి కేటీఆర్‌ నుంచి పిలుపు అందినట్లు తెలుస్తోంది. రామ్మూర్తి తొలి నుంచి పార్టీలో ఉన్నారు. గత ఎన్నికల్లో పోటీ చేసి ఓడిపోయారు. పార్టీని నమ్ముకొని, నియోజకర్గ ఇన్‌చార్జిగా పనిచేసుకుంటున్నారు. అయితే, ఇక్కడ మాల సామాజిక వర్గానికి చెందిన కమల్‌రాజును అభ్యర్థిగా ప్రకటించారు. అనుచరుల ఒత్తిడితో రామ్మూర్తి ఆదివారం మధిరలో బొమ్మెర ఆవేదన సభ నిర్వహించారు. దీంతో మంత్రి కేటీఆర్‌ను కలవటానికి ఎంపీ పొంగులేటి ద్వారా రామ్మూర్తికి కబురు అందినట్లు సమాచారం. జిల్లా మంత్రులకు బుజ్జగింపుల బాధ్యత అసంతృప్తి సెగలపై టీఆర్‌ఎస్‌ అధినాయకత్వం సీరియస్ గా దృష్టిసారించింది. బుజ్జగింపుల పర్వాన్ని వేగవంతం చేసింది. తాజాగా అసంతృప్తులను బుజ్జగించే బాధ్యతలను జిల్లాల వారీగా మంత్రులకు అప్పగిస్తూ ఆదివారం పార్టీ అధినేత కేసీఆర్‌ దిశానిర్దేశం చేశారు. అన్ని రకాలుగా ప్రయత్నించాలని. అప్పటికీ సఫలం కాకపోతే మంత్రి కేటీఆర్‌ వద్దకు తీసుకువచ్చి మాట్లాడించాలని పార్టీ ముఖ్యులు సూచించారు. ఆ తర్వాత కూడా సమస్య యథావిధిగా ఉన్నట్లైతే అసంతృప్త నేతలను అధినేత కేసీఆర్‌ వద్దకు తీసుకురావాలని కోరారు. ఈ బాధ్యతల్లో మంత్రులకు స్థానిక ఎంపీలు సహకరించాలని, అదే సమయంలో కాంగ్రెస్‌, టీడీపీ కార్యాకలాపాలపై ఓ కన్నేసి ఉంచాలని అధిష్ఠానం నుంచి ఆదేశాలు అందాయి. జనాభాలో 70 శాతం. పురుష ఓటర్లే అధికం మహిళా ఓటర్లు 124 లక్షలు. థర్డ్‌ జెండర్‌ 2739 నాలుగేళ్లలో 36 లక్షలు తగ్గిన ఓటర్లు. వెబ్‌సైట్‌లో పొందుపరిచిన ఎన్నికల కమిషన్‌.నేడు అధికారికంగా ముసాయిదా విడుదల సవరణ తరువాత పెరగనున్న ఓటర్లు.తెలంగాణ రాష్ట్రంలో మొత్తం ఓటర్లు. రాష్ట్ర జనాభాలో 70 శాతంగా ఉన్నారు. రాష్ట్రంలో మొత్తం జనాభా దాదాపు 370 లక్షల పైగా ఉండగా ఎన్నికల కమిషన్‌ 2018 మార్చి 24న జారీ చేసిన తుది జాబితాలో 253 లక్షల  మంది ఓటర్లు ఉన్నారు. ముందస్తు ఎన్నికల నేపథ్యంలో ఈ జాబితాను తాజాగా ఎన్నికల కమిషన్‌ వెబ్‌సైట్‌లో ప్రజల సమాచారం కోసం పొందుపరిచారు. ఇప్పటిదాకా 2015 నాటి ఓటర్ల జాబితాయే వెబ్‌సైట్‌లో ఉంది. తెలంగాణ రాష్ట్రంలో మొత్తం 253 కోట్ల మంది ఓటర్లు ఉండగా వారిలో 128 కోట్ల మంది పురుషులు, 124 లక్షల మంది మహిళలు ఉన్నారు. 2739 మంది థర్డ్‌ జెండర్‌లు కూడా ఓటర్లుగా ఉన్నారు. ఇదిలా ఉండగా. రాష్ట్రంలో ఓటర్ల సంఖ్య భారీగా తగ్గింది. 2014 ఎన్నికల నాటి ఓటర్ల జాబితా ప్రకారం రాష్ట్రంలో 2.89 లక్షల మంది ఓటర్లు ఉండగా. తాజా జాబితా ప్రకారం 253 లక్షల ఉన్నారు. మొత్తంగా దాదాపు 3646 లక్షల మంది ఓటర్లు తగ్గారు. ఈ సంఖ్య దాదాపు 20 నియోజకవర్గాల ఓటర్లతో సమానంగా ఉంది. తగ్గిన ఓటర్లలో ఎక్కువ శాతం సీమాంధ్రులుగా భావిస్తున్నారు. అయితే రాష్ట్రంలోని కొన్ని నియోజకవర్గాల్లోనే ఈ భారీ తగ్గుదల కనిపిస్తోంది. ముఖ్యంగా హైదరాబాద్‌, దాని శివారులో ఉన్న నియోజకవర్గాల్లో తగ్గుదల ఎక్కువగా ఉంది. ఈ తగ్గిన ఈ ఓటర్ల సంఖ్య తక్కువేమీ కాదని, గెలుపు ఓటములను ప్రభావితం చేయగలదని చెబుతున్నారు. ఇక, తెలంగాణలో ముందస్తు ఎన్నికల కోసం ఓటరు జాబితా సవరణ షెడ్యూల్‌ను ఈసీ ప్రకటించింది. ఈ నెల 10న సోమవారం అధికారికంగా ముసాయిదాను ప్రచురించి, అక్టోబరు 8న తుది జాబితాను ప్రకటించనుంది. 2018 జనవరి 1 నాటికి 18 ఏళ్లు నిండి ఉండి, అక్టోబరు 8 నాటి తుది జాబితాలో చోటుచేసుకున్న వారందరికీ ఎన్నికల్లో ఓటు హక్కు ఉంటుంది. అర్హులందరూ ఓటర్లుగా నమోదు కావాలని ఈసీ సూచిస్తోంది. సవరణ సమయంలో తగు జాగ్రత్తలు తీసుకోవాలని భారత ఎన్నికల సంఘం తెలంగాణ ఎన్నికల ప్రధానాధికారిసీఈవోని ఆదేశించింది. ముఖ్యంగా చనిపోయిన వారి, శాశ్వతంగా వలసవెళ్లిన వారికి సంబంధించి సమగ్ర సమాచారాన్ని క్రోడీకరించుకుని తొలగించాలని పేర్కొంది. అర్హులైన వారందరినీ ఓటర్లు చేర్చాలని సూచించింది. కాగా, తొలగించిన ఓటర్ల వివరాలను రాజకీయ పార్టీలకు కూడా ఇవ్వాలని పేర్కొంది. దీంతో, పొరపాటున తొలగించిన ఓటర్లను రాజకీయ పార్టీల నేతల విన్నపం/సూచనలతో తిరిగి నమోదు చేసే వెసులుబాటు కలుగుతుంది. ఎన్నికల నేపథ్యంలో అర్హులైన ప్రతి ఒక్కరినీ ఓటరుగా నమోదు చేయించేందుకు రాజకీయ పార్టీలు, నేతలు ఉత్సాహం చూపుతున్నారు. దీంతో తుది జాబితా నాటికి దాదాపు 20 లక్షల మంది వరకు ఓటర్లు పెరగవచ్చని అంచనా వేస్తున్నారు. కాగా రాష్ట్రంలో ఓటర్లందరికీ ఫొటోలతో కూడిన ఓటరు గుర్తింపు కార్డులు ఎపిక్‌ కార్డులు జారీ చేసినట్లు ఎన్నికల అధికారులు పేర్కొన్నారు. 45 నియోజకవర్గాల్లో మహిళల ఓట్లే అధికం.రాష్ట్రంలో మహిళా ఓటర్ల సంఖ్య పెరుగుతోంది. ఎన్నికల సంఘం విడుదల చేసిన గణాంకాల ప్రకారం 45 నియోజకవర్గాల్లో పురుష ఓట్ల కన్నా మహిళల ఓట్లే ఎక్కువగా ఉన్నాయి. బోధ్‌, ఖానాపూర్‌, నిర్మల్‌, ముధోల్‌, ఆర్మూర్‌, బోధన్‌, బాన్సువాడ, నిజామాబాద్‌ అర్బన్‌, నిజామాబాద్‌ రూరల్‌, బాల్కొండ, జుక్కల్‌, ఎల్లారెడ్డి, కామారెడ్డి, కోరుట్ల, జగిత్యాల, ధర్మపురి, చొప్పదండి, వేములవాడ, సిరిసిల్ల, ఆందోల్‌, మెదక్‌, నర్సాపూర్‌, దుబ్బాక, తాండూరు, కొడంగల్‌, నారాయణపేట, మక్తల్‌, గద్వాల్‌, మిర్యాలగూడ, నల్గొండ, హుజుర్‌నగర్‌, కోదాడ, సూర్యాపేట, పరకాల, వరంగల్‌ తూర్పు, ములుగు, ఇల్లందు, కొత్తగూడెం, అశ్వారావుపేట, భద్రాచలం, ఖమ్మం, పాలేరు, మధిర, వైరా, సత్తుపల్లి నియోజకవర్గాల్లో మహిళా ఓటర్లు ఎక్కువగా ఉన్నాయి. ఓటర్ల తగ్గుదల ఇలా. ఇదీ సవరణ షెడ్యూల్‌.ముసాయిదా ఓటర్ల జాబితా ప్రచురణ.సెప్టెంబరు 10 నుంచి 25 వరకు  అభ్యంతరాలు, వినతులు స్వీకరణ. గ్రామసభ/లోకల్‌బాడీ వారీగా ప్రత్యేక ప్రచార కార్యక్రమం. అభ్యంతరాలు, వినతుల పరిశీలన పూర్తి. తాజా గణాంకాలతో డాటాబేస్‌ పూర్తి.తుది ఓటరు జాబితా ప్రకటన. ఈ నెల 6న అసెంబ్లీని రద్దు చేసిన ముఖ్యమంత్రి, టీఆర్‌ఎస్‌ అధినేత కేసీఆర్‌. ముందస్తు ఎన్నికల్లో పార్టీ తరఫున పోటీ చేయనున్న 105 మంది అభ్యర్థులతో తొలి జాబితాను విడుదల చేసిన విషయం తెలిసిందే. దీంతో పార్టీ టికెట్‌ ఆశించి భంగపడ్డ వారు తీవ్ర అసంతృప్తికి లోనయ్యారు. ఇన్నాళ్లు పార్టీని నమ్ముకొని ఉంటే టికెట్‌ ఇవ్వలేదని కొందరు, టికెట్‌ ఇస్తామని చెప్పి కాంగ్రెస్‌, టీడీపీ నుంచి తీసుకొచ్చి తమకు మొండిచేయి చూపారని మరికొందరు ఆందోళన చెందుతున్నారు. ఇందుకు పార్టీలోని కొందరు ముఖ్య నేతలు కారణమని వారు అనుమానిస్తున్నారు. టికెట్‌ ఇస్తే గెలిచే అవకాశం ఉన్నప్పటికీ, భవిష్యత్తు రాజకీయ సమీకరణలను దృష్టిలో పెట్టుకొని పార్టీ ముఖ్యులే కొందరు తమకు టికెట్‌ రాకుండా చేశారని పలువురు ఆరోపిస్తున్నారు.  ఈ తరహా కేసులు గ్రేటర్‌ హైదరాబాద్‌తో పాటు, జిల్లాల్లోనూ ఉన్నట్లు టీఆర్‌ఎస్‌ వర్గాల్లో చర్చ జరుగుతోంది. ఇక మరో కోణంలో చూస్తే, జాబితాలో చోటు సంపాదించుకున్న తమకు వ్యతిరేకంగా జరుగుతున్న నిరసనల వెనుక పార్టీకి చెందిన ముఖ్యుల అదృశ్య హస్తాలు ఉన్నట్లు అభ్యర్థులు అనుమానిస్తున్నారు. కొందరి అండ చూసుకొని నియోజకవర్గంలో పార్టీ నేతలు తమకు వ్యతిరేకంగా రెచ్చిపోతున్నారని చెబుతున్నారు. ప్రకటించిన అభ్యర్థుల్లో కనిష్ఠంగా 10, గరిష్ఠంగా 25 సీట్లలో అభ్యర్థులు మారే చాన్స్‌ ఉందని స్వయంగా పార్టీ ముఖ్యుల్లో కొందరు ప్రచారం చేస్తున్నారని వాపోతున్నారు.
పాకిస్థాన్‌ చేతిలో బందీగా ఉన్నప్పుడు తనను మానసికంగా వేధించారని వింగ్‌ కమాండర్‌ అభినందన్‌ రక్షణమంత్రి నిర్మలా సీతారామన్‌కు తెలిపినట్లు అధికార వర్గాలు వెల్లడించాయి. అయితే, అతను పాక్‌లో వేధింపులకు గురైనా మానసికంగా బలంగా, చురుగ్గానే ఉన్నట్లు పేర్కొన్నాయి. శనివారం దిల్లీలో సైన్యానికి చెందిన రీసెర్చి, రిఫరల్‌ ఆస్పత్రిలో అభినందన్‌ను రక్షణమంత్రి కలుసుకున్నారు. అభినందన్‌ భార్య విశ్రాంత స్క్వాడ్రన్‌ లీడర్‌ తన్వీ మార్వా, కుమారుడు, సోదరి, కొంతమంది సీనియర్‌ సైనిక అధికారులు కూడా అక్కడ ఉన్నట్లు తెలుస్తోంది. ఈ సందర్భంగా పాకిస్థాన్‌లో తాను గడిపిన దాదాపు 60 గంటల్లో జరిగిన పరిణామాలను అభినందన్‌ రక్షణమంత్రికి వివరించారు. పాక్‌ అధికారులు తనను మానసికంగా వేధించిన తీరును క్లుప్తంగా చెప్పినట్లు అధికారులు పేర్కొన్నారు. పాక్‌ నుంచి బయటపడిన అభినందన్‌కు ప్రస్తుతం పలు రకాల వైద్య పరీక్షలు నిర్వహిస్తున్నారు. శనివారం ఉదయం అభినందన్‌ను కుటుంబ సభ్యులు కలిశారు. వైమానిక దళాధిపతి ఎయిర్‌ చీఫ్‌ మార్షల్‌ ధనోవాతోపాటు ఐఏఎఫ్‌కు చెందిన ఇతర ఉన్నతాధికారులు అతన్ని విడిగా కలుసుకున్నారు. తనను శారీరకంగా హింసించకపోయినా, మానసికంగా తీవ్రంగా వేధించారని ఉన్నతాధికారులకు కూడా వెల్లడించినట్లు సమాచారం.
పాకిస్థాన్‌లో ఉన్న సమయంలో అభినందన్‌ ప్రదర్శించిన ధైర్యాన్ని రక్షణ మంత్రిత్వశాఖ కొనియాడింది. భారత సాయుధ బలగాల్లో అత్యుత్తమ సైనికుడిని దేశం అతడిలో చూసిందని ప్రశంసించింది. జాతి గౌరవం కోసం.. మీరు మీ వ్యక్తిగత భద్రత కంటే విధి నిర్వహణకే అధిక ప్రాధాన్యం ఇచ్చారు. ప్రతికూల పరిస్థితుల్లో ప్రశాంతంగా, దృఢంగా వ్యవహరించారు. అభినందన్‌ మీరు చరిత్ర సృష్టించారు. భారత సాయుధ బలగాల్లో అత్యుత్తమ సైనికుడిని మీలో మేం చూశాం. వైమానికదళ వీరుడా శెభాష్‌ అని రక్షణ మంత్రిత్వశాఖ అధికార ప్రతినిధి ట్విటర్‌ హ్యాండిల్‌లో ఓ ట్వీట్‌ కనిపించింది.

రఫేల్‌ భారత్‌కు రాకపోవడానికి ప్రధాని నరేంద్ర మోదీయే కారణమని మరోసారి రాహుల్‌ గాంధీ విరుచుకుపడ్డారు. రఫేల్‌ విమానాలు దేశంలో లేకపోవడం వెలితిగా ఉందన్న మోదీ వ్యాఖ్యలపై రాహుల్‌ స్పందించారు. ఈ మేరకు ఆయన ట్వీట్‌ చేశారు.

మీరు రూ30,000 కోట్లు కొల్లగొట్టి ఆ డబ్బును మీ స్నేహితుడు అనిల్ అంబానీకి ఇచ్చారు. రఫేల్‌ రాక ఆలస్యం కావడానికి మీరొక్కరు మాత్రమే కారణం. పనికి రాని విమానాలను రప్పించి జవాన్ల ప్రాణాలను ఇరకాటంలో పెడుతున్నారు. పైగా వింగ్‌ కమాండర్‌ అభినందన్‌లాగా ధైర్యంగా ఉన్నట్లు నటిస్తున్నారు అని విమర్శిస్తూ ట్వీట్‌ చేశారు.

శనివారం జరిగిన ఇండియా టుడే కాంక్లేవ్‌ 2019లో ప్రధాని నరేంద్ర మోదీ పాల్గొని మాట్లాడారు. రఫేల్‌ జెట్‌ విమానాలు భారత్‌లో లేకపోవడం గురించే అందరూ మాట్లాడుకుంటున్నారు. ప్రస్తుత పరిస్థితుల్లో రఫేల్‌ ఉండి ఉంటే పరిస్థితి ఇంకోలా ఉండేదని భారత ప్రజలందరూ అనుకుంటున్నారు అని మోదీ అన్నారు. ఈ వ్యాఖ్యలపై రాహుల్‌ గాంధీ ట్విటర్‌లో స్పందించారు.

భారత్‌లో అత్యధికంగా పన్నులు విధిస్తున్నారని అమెరికా అధ్యక్షుడు డొనాల్డ్‌ ట్రంప్‌ శనివారం ఆరోపించారు. అందుకనే అమెరికా కూడా ప్రతిచర్యగా పన్నులు విధించాలనుకుంటోందని ఆయన వెల్లడించారు. ది మేరీల్యాండ్‌లో జరిగిన ది కన్జర్వేటీవ్‌ పొలిటికల్‌ యాక్షన్‌ కాన్ఫరెన్స్‌లో ఆయన పాల్గొని మాట్లాడారు. భారత్‌లో అత్యధికంగా పన్నులు విధిస్తున్నారు. వారు మన నుంచి చాలా వసూలు చేస్తున్నారు. అందుకనే ప్రతిచర్యగా పన్నులు విధించడం గానీ, లేదా కొన్నిరకాల రుసుములు వసూలు చేయడం గానీ చేస్తాం. దీన్ని మిర్రర్‌ ట్యాక్స్‌ అంటారు. కానీ ఇది ప్రతిచర్యగా వేసిన పన్నే. భారత్‌ 100 శాతం పన్ను విధిస్తోంది. కానీ నేను 100 శాతం పన్ను విధించను. 25శాతం పన్ను విధిస్తాను. మనం 25 శాతం పన్ను విధిస్తుంన్నందుకే ఇక్కడ సెనేట్లో కలవరం మొదలైంది. జాగ్రత్తగా వినండి.. వారు ఎటువంటి వస్తువులపై 100 శాతం పన్ను విధిస్తున్నారో నేను అటువంటి వాటిపై 25శాతం పన్ను విధిస్తున్నాను. నేను 100 శాతం పన్ను విధించాల్సింది. కానీ 25 శాతం పన్ను విధించానంటే అందుకు కారణం మీరే. మీ మద్దతు నాకు కావాలి అని అన్నారు. ఇతర దేశాల్లో అమెరికా ఉత్పత్తులపై పన్నులు ఏ విధంగా విధిస్తున్నారో చెప్పేందుకు భారత్‌ను ఉదాహరణగా పేర్కొన్నారు. ఇప్పుడు అమెరికా కూడా ఆయా దేశాలపై పన్నులు విధించే సమయం వచ్చిందన్నారు.

ఈ ఏడాది జనవరి 24న భారత్‌ ఉత్పత్తులపై పన్నులు విధించేందుకు ట్రంప్‌ సిద్ధమైపోయారు. అప్పట్లో శ్వేత సౌధంలో జరిగిన కార్యక్రమంలో మాట్లాడుతూ హార్లీ డేవిడ్‌సన్‌ బైకులపై 100 శాతం పన్నును 50శాతానికి తగ్గించడంపై సంతోషం వ్యక్తం చేశారు. కానీ అది ఏమాత్రం సరిపోదని పేర్కొన్నారు.


ఐసీఐసీఐ బ్యాంకు మాజీ సీఈవో చందాకొచ్చర్‌కు ఎన్‌ఫోర్స్‌మెంట్‌ డైరెక్టరేట్‌ సమన్లు జారీ చేసింది. వీడియోకాన్‌కు ఐసీఐసీఐ బ్యాంకు రుణ మంజూరు విషయమై విచారణకు హాజరుకావాలని ఆదేశించింది. ఆమెతో పాటు వీడియోకాన్‌ ఎండీ వేణుగోపాల్‌ ధూత్‌ను కూడా విచారణకు హాజరు కావాల్సిందిగా పేర్కొంది. అంతకుముందు వీరి ఇళ్లు, కార్యాలయాల్లో శుక్రవారం ఈడీ సోదాలు నిర్వహించిన సంగతి తెలిసిందే.

2012లో వీడియోకాన్‌ గ్రూప్‌నకు రూ3250కోట్ల విలువైన రుణాలను మంజూరు చేసేందుకు క్విడ్‌ప్రోకో ప్రాతిపదికన సాయం చేసినట్లు చందాకొచ్చర్‌ ఆరోపణలు ఎదుర్కొంటున్నారు. ఈ నేపథ్యంలో సీబీఐ, ఆదాయపు పన్ను శాఖ అధికారులు విచారణ చేపట్టారు. ఐసీఐసీఐ కూడా స్వతంత్ర దర్యాప్తునకు ఆదేశించింది. ఈ క్రమంలో అవకతవకలు జరిగినట్టు ప్రాథమిక విచారణలో నిర్ధరించిన సీబీఐ వారిపై ఎఫ్‌ఐఆర్‌ నమోదు చేసింది. రుణ మంజూరుకు ప్రతిగా చందాకొచ్చర్‌ భర్త దీపక్‌ కొచ్చర్‌కు చెందిన కంపెనీల్లో వీడియోకాన్‌ పెట్టుబడులు పెట్టినట్లు ఆరోపణలు ఉన్నాయి.

ప్రతి డైరెక్టరూ సినిమాను విజయవంతం చేయాలనే కాంక్షతోనే సినిమా తీస్తాడు. క్రికెటరు కూడా గెలవాలనే తపనతోనే ఆడుతాడు. ఆ క్రమంలో వాళ్లు విజయం సాధిస్తే ప్రశంసలు. అపజయం ఎదురైనప్పుడు విమర్శలు రావడం సర్వసాధారణం. అయితే ప్రశంసలైనా, విమర్శలైనా.వాటినే పట్టించుకొని కూర్చుంటే ఆ తర్వాత ఒక్క అడుగు కూడా ముందుకు వేయలేం. ఇతరుల సమీక్షలను చెత్తబుట్టలో వేసేసి. స్వీయ సమీక్షకు ప్రాధాన్యం ఇస్తేనే జీవితంలో అనుకున్నది సాధించగల్గుతాం. స్టాక్‌ మార్కెట్‌ విషయంలోనూ అంతే. మనకు లాభాలు వచ్చినప్పుడు ఒకలా. నష్టాలు వచ్చి మునిగితే మరోలా చూస్తారు. ఏవేవో హితబోధలు చేస్తుంటారు. అందుకే ఎవరు ఎప్పుడు ఎలాగైనా అనుకోని. ఎలాంటి పరిస్థితులైనా ఎదురవ్వనీ. మన నిర్ణయాలను ఎప్పటికప్పుడు సొంతంగా సమీక్షించుకుంటూ ముందుకు వెళితేనే స్టాక్‌ మార్కెట్లో రాణించగల్గుతాం.

రాజయ్య, రమణమ్మ దంపతులకు ఒక్కగానొక్క కూతురు లక్ష్మి. చిన్నప్పటి నుంచి లక్ష్మి చదువుల్లో చాలా చురుకుగా ఉండేది. పదో తరగతిలో జిల్లాలోనే ప్రథమ ర్యాంకును సాధించింది. దాంతో వాళ్ల ఊరి పెద్దలు అభినందన సభ ఏర్పాటు చేసి లక్ష్మిని, ఆమె తల్లిదండ్రులను పొగడ్తలతో ముంచెత్తారు. కొన్ని రోజుల వరకు ఆ పొగడ్తలు, అభినందనలు ఆ ముగ్గురి చెవుల్లో మార్మోగుతూ ఉండేవి. దాంతో లక్ష్మిలో అతివిశ్వాసం, తల్లిదండ్రుల్లో ఆమెపై అతినమ్మకం ఏర్పడింది. ఆ తర్వాత పక్క టౌన్‌లోని కాలేజీలో లక్ష్మి చేరింది. అక్కడే హాస్టల్లో ఉండి చదువుకునేది. దూరాన ఉంటుండటంతో లక్ష్మికి ఫోన్‌ కొనిచ్చాడు రాజయ్య. ఓ రోజు లక్ష్మికి ఫోన్‌లో ఒక అబ్బాయి పరిచయం అయ్యాడు. ఆ పరిచయం ప్రేమగా మారింది. కాలేజీకి వెళ్లడం తగ్గిపోయి. సినిమాలు, షికార్లు పెరిగిపోయాయి. ఊళ్లోవాళ్లు తనకు జరిపిన అభినందన సభ, పొగడ్తల మత్తులో ఉండిపోయి పరీక్షల ముందు చదివినా తనకు తిరుగులేదనే అతినమ్మకంతో పుస్తకాల జోలికి వెళ్లడమే మానేసింది. పెళ్లి చేసుకుంటానని ఆ అబ్బాయి మాటివ్వడంతో హద్దులు కూడా దాటింది లక్ష్మి. ఆ తర్వాత అతను మొహం చాటేశాడు. ఆ బాధతో హాస్టల్‌ గది నుంచి బయటకు రావడం మానేసింది. పరీక్షలు కూడా రాయలేదు. సెలవుల్లో ఇంటికి వెళ్లాక తాను గర్భం దాల్చినట్లు తెలుస్తుంది. ఎప్పుడూ చలాకీగా ఉండే కూతురు మొహంలో బాధను కనిపెట్టిన తల్లిదండ్రులు ఏం జరిగిందని ప్రశ్నించారు. దాంతో జరిగిందంతా చెప్పింది. అది విన్నాక ఆమె తల్లిదండ్రులకు కోపం, బాధ రెండూ వచ్చాయి. ఆ తర్వాత ఈ విషయం ఊరంతా పాకింది. అంతకుముందు అభినందన సభను ఏర్పాటు చేసిన ఊరి పెద్దలే. కుటుంబాన్ని రచ్చబండకు ఈడ్చారు. లక్ష్మి చేసిన పనికి ఆమెనే కాదు. ఆమె తల్లిదండ్రులనూ ఇష్టమొచ్చినట్లు తిట్టారు. ఆ అవమానం భరించలేక కుటుంబమంతా ఆత్మహత్యకు పాల్పడింది.

సురేశ్‌ ఏ పనికైనా ఎవరి సలహా తీసుకోనిదే అడుగు ముందుకు వేసే వాడుకాదు. స్టాక్‌ మార్కెట్లో చాలా రోజుల నుంచి పెట్టుబడులు పెట్టాలని ఉన్నప్పటికీ. షేర్లతో నష్టాలు వస్తాయని చాలామంది చెప్పేసరికి ఆ నిర్ణయాన్ని వాయిదా వేసుకుంటూ వస్తున్నాడు. కాని డిపాజిట్లలో ఎన్ని డబ్బులు పెట్టినా పెద్దగా ప్రతిఫలం ఉండటం లేదు. అందుకే కాస్త ధైర్యం చేసి ఎంతో కొంత పెట్టుబడిని షేర్లలో పెట్టాలని అనుకున్నాడు. షేర్లు కొనే విషయంపైనా అతనికి సొంత అభిప్రాయమనేది లేదు. ఎవరు ఏం చెబితే అది చేసేవాడు. లాభాలొస్తే అందరూ ఆ ఘనతను వాళ్ల ఖాతాలో వేసుకొని, దానికి ప్రతిఫలంగా సురేశ్‌ నుంచి కొంత డబ్బులు తీసుకునేవాళ్లు. సలహాలు ఇస్తున్నారనే ఉద్దేశంతో వాళ్ల మాటను అతను కాదనేవాడు కాదు. అయితే నష్టమొస్తే మాత్రం. ఆ తప్పును ఒకరి మీద ఒకరు వేసుకొని తప్పించుకునే వాళ్లు. ఒక్కోసారి అతనికి వింత పరిస్థితి కూడా ఎదురయ్యేది. ఒక మిత్రుడేమో ఆ షేరు పెరుగుతుంది. కొనమని చెప్తాడు. ఆ షేరు కొన్నాక ఇంకో మిత్రుడు దగ్గరకెళ్లి అది నిజంగానే పెరుగుతుందా అని అడిగేవాడు. అతడు పెరగదని చెబితే. ఇతని చెప్పించే నిజమనుకొని క్షణం కూడా ఆగకుండా అమ్మేసేవాడు. తన పెట్టిన పెట్టుబడిపై కంటే వాళ్ల మాటకే ఎక్కువ విలువ ఇచ్చేవాడు. దాంతో ఏడాది గడిచినా కూడా షేర్లపై అవగాహన సంపాదించ లేకపోయాడు. పైగా పెట్టుబడంతా హరించుకుపోయింది. అప్పటివరకు సలహాలు ఇచ్చిన మిత్రులు సురేశ్‌ కనిపిస్తే చాలు మొహం చాటేసేవాళ్లు. మీ వల్లే నా డబ్బులు పోయాయని ఎప్పుడైనా అతను నిలదీస్తే. మేం ముందే చెప్పాం కదా. షేర్లలో డబ్బులు పోతాయని. అయినా వినకుండా నువ్వు డబ్బులు పెట్టావు. నువ్వు అడిగితేనే సలహాలు ఇచ్చాం. ఇప్పుడు నష్టాలు వచ్చాయని మమ్మల్ని అడుగుతున్నావు. లాభాలొస్తే మాకు ఇచ్చేవాడివా అని అనేవాళ్లు. వాళ్లని అని ప్రయోజనం లేదనుకొని ఇక నుంచి ఎవరి సలహా తీసుకోకుండా షేర్లు కొందామని నిర్ణయించుకున్నాడు. దానికి తగ్గట్లుగా ముందు ఆయా కంపెనీల షేర్లపై అవగాహన పెంచుకునే ప్రయత్నం మొదలుపెట్టాడు. వివిధ రకాల, వార్తాపత్రికలు, వెబ్‌సైట్లు , ఆయా కంపెనీల వెబ్‌సైట్లు, వాటి పనితీరు. తదితర అంశాలన్నీ క్షుణ్నంగా తెలుసుకునే ప్రయత్నం చేశాడు. అప్పుడు మెల్లగా రంగంలోకి దిగాడు. ఆచితూచి అడుగులు వేశాడు. అతని ప్రయత్నాలు ఫలించడం మొదలైంది. కొన్ని షేర్లు లాభాలబాట పట్టాయి. సమయానుకూలంగా నిర్ణయాలు తీసుకుంటూ రానురాను మంచి లాభాలు సొంతం చేసుకున్నాడు. చివరకు గతంతో పోగొట్టుకున్న డబ్బులను తిరిగి సంపాదించడమే కాదు. మార్కెట్లో మంచి అనుభవాన్ని, డబ్బుల్ని సంపాదించడం మొదలెట్టాడు.

పిట్టకథలో లక్ష్మి బాగా చదివినప్పుడు పొగిడిన ఆ జనమే ఆ తర్వాత తప్పు చేసిందని సూటిపోటి మాటలు అన్నారు. నిజానికి వాళ్లు ఆకాశానికి ఎత్తేయడం వల్లే లక్ష్మిలో అతివిశ్వాసం పెరిగింది. అలాకాకుండా వాళ్లు పొగిడినప్పుడు వాటిని పట్టించుకోకుండా ఎప్పటిలాగే ఉండిపోతే ఆమె కుటుంబానికి ఆ పరిస్థితి దాపురించేది కాదు. సురేశ్‌ విషయంలోనూ అంతే. ఇతరులపై ఆధారపడినన్నాళ్లూ షేర్లలో డబ్బులు పోగొట్టుకుంటూనే ఉన్నాడు. అప్పుడు ఎవరూ అతనికి అండగా నిలవలేదు. సొంతంగా నిర్ణయాలు తీసుకోవడం మొదలుపెట్టాకే. తిరిగి లాభాల బాట పట్టాడు. అంటే అతిగా పొగడ్తలకు పడిపోయినా. అతిగా ఇతరుల మీద ఆధారపడినా. నష్టపోయేది మనమేనన్న విషయం ప్రత్యేకంగా చెప్పాలా.

స్మార్ట్‌ ఫోన్‌లో యాప్‌లు ఎడాపెడా ఇన్‌స్టాల్‌ చేసే వారే అధికం. ముఖ్యంగా బిల్లుల చెల్లింపునకు నగదు రాయితీ, నగదు వెనక్కి క్యాష్‌బ్యాక్‌ ఇచ్చే యాప్‌లు అయితే. వీలయినన్ని ఇన్‌స్టాల్‌ చేసుకునేందుకు ఇష్టపడుతున్నారు. బ్యాంక్‌ ఖాతాకు అనుసంధానం అయ్యే యూపీఐ యూనిఫైడ్‌ పేమెంట్‌ ఇంటర్‌ఫేస్‌ ఆధారిత చెల్లింపు వ్యవస్థ కలిగిన యాప్‌లు అధికమవుతున్న క్రమంలో, ఏమాత్రం అజాగ్రత్తగా ఉన్నా, ఖాతాలోని సొమ్ముకు నీళ్లొదులుకోవాల్సిందేనని రిజర్వ్‌ బ్యాంక్‌ ఆఫ్‌ ఇండియా ఆర్‌బీఐతో పాటు ఈ రంగ నిపుణులు హెచ్చరిస్తున్నారు.

రోజువారీ కార్యకలాపాలకు ఉపయోగపడే యాప్‌లను స్మార్ట్‌ఫోన్‌లో ఇన్‌స్టాల్‌ చేసుకోవడం అధికమైంది. ఆటో,క్యాబ్‌ బుక్‌ చేసుకోవడం దగ్గర నుంచి బిల్లుల చెల్లింపు, దుకాణాల్లో కొనుగోళ్లకు కూడా మొబైల్‌ను వినియోగిస్తున్నారు. పేటీఎం, ఫోన్‌పే, మొబిక్విక్‌, ఎయిర్‌టెల్‌ మనీ, జియో మనీ, అమెజాన్‌పే వంటి మొబైల్‌ వాలెట్లలో నగదు నింపి చెల్లింపులు జరిపేవారు. ఇందుకోసం బ్యాంక్‌ ఖాతా నుంచి వాలెట్లకు నగదు బదిలీ చేయాల్సి వచ్చేది. అదే కేవైసీ పూర్తిచేసి, యూపీఐ ఆధారంతో బ్యాంక్‌ ఖాతాకు అనుసంధానం చేసుకుంటే. ప్రత్యేకంగా వాలెట్‌లో నగదు నింపాల్సిన పనిలేదు. బ్యాంక్‌ ఖాతాకు అనుసంధానమైన మొబైల్‌ నెంబరు నుంచి లాగిన్‌ అయి, యూపీఐ పాస్‌వర్డ్‌ నమోదు చేస్తే, ఏ చెల్లింపులైనా క్షణాల్లో చేసేయవచ్చు. ఇతరులకు నగదు కూడా బదిలీ చేయొచ్చు.

డెస్క్‌టాప్‌ కంప్యూటర్‌లో సమస్య వచ్చినపుడు, లేదా ఒకే సంస్థలోని కంప్యూటర్లను అంతర్గతంగా పరిశీలన చేసేందుకు రిమోట్‌ డెస్క్‌టాప్‌ అప్లికేషన్‌లను వినియోగిస్తుంటారు. క్రోమ్‌, మైక్రోసాఫ్ట్‌ వంటి దిగ్గజాలతో పాటు ఎనీడెస్క్‌, టీమ్‌వ్యూయర్‌, రిమోట్‌ డెస్క్‌టాప్‌ ప్రోటోకాల్‌, వర్చువల్‌ నెట్‌వర్క్‌ కంప్యూటింగ్‌ వంటి వాటిని వినియోగిస్తున్నారు. ఇలాంటి అనుమతులను పరిమిత అవసరాల మేరకు, నమ్మకస్తులకు, కంపెనీలో నెట్‌వర్క్‌ అధికారులకు మాత్రమే ఇస్తుంటాం కనుక, పెద్దగా ఇబ్బంది ఉండదు. అదీకాక కంప్యూటర్‌లో వ్యక్తిగత సమాచారం తక్కువగానే నిక్షిప్తం చేస్తుంటాం.

దాదాపు స్మార్ట్‌ఫోన్‌లో ఇన్‌స్టాల్‌ చేసుకునే యాప్‌లన్నీ కాంటాక్ట్‌ నెంబర్లు, ఫొటోలు/వీడియోలు, కాల్స్‌/మెసేజ్‌లకు అనుసంధానం అవ్వడానికి అనుమతి కోరుతుంటాయి. తెలిసీ, తెలియక అన్నింటికీ ఓకే చెప్పి, యూజర్‌ఐడీ  పాస్‌వర్డ్‌ ఇచ్చాక, యాప్‌ పనిచేయడం ప్రారంభమవుతుంది. మనం నమోదు చేసిన యూజర్‌ఐడీ, పాస్‌వర్డ్‌లను సంబంధిత యాప్‌ నిర్వాహకులు తమ దగ్గర నమోదు చేస్తుంటారు. ఆ లోపు ఫోన్‌లోనే కొంత సమయం ఇవి ఉంటాయి. యాప్‌ సంస్థ వద్ద నమోదు కాగానే, ఫోన్‌ డేటా నుంచి వాటిని తొలగిస్తుంటారు. మొబైల్‌ నుంచి యూజర్‌ఐడీ/పాస్‌వర్డ్‌లను ఆయా యాప్‌లు తొలగించే లోపే, ఈ పనిమీదే ఉండే అనుమానాస్పద యాప్‌లు వాటిని అపహరిస్తుంటాయి. ఇంతేకాక, మన దగ్గర సమాచారం తీసుకునే యాప్‌లు, వాటిని ఎక్కడ నమోదు చేసేదీ కూడా ట్రోజెన్‌లతో వేటాడే నేరస్తులకు తెలుస్తుంది. సరైన రక్షణ వ్యవస్థలేని యాప్‌ల నుంచీ ఈ సమాచారం తస్కరించే వీలుంది.

ఎనీడెస్క్‌ యాప్‌ను ఇన్‌స్టాల్‌ చేసుకుంటే, డెస్క్‌టాప్‌ నుంచి మొబైల్‌కు, ఇటు నుంచి అటు డేటాను బదిలీ చేసే వీలుంటుందని సంస్థ ప్రకటిస్తోంది. అయితే ఇలాంటి యాప్‌లలో ట్రోజెన్‌ ఉంటుందని, దీని ద్వారా మొబైల్‌లోని వ్యక్తిగత సమాచారం కూడా అపహరించే ప్రమాదం ఉంటుందని ఎస్‌బీఐలో సాంకేతిక వ్యవహరాలు పర్యవేక్షించే అధికారి ఒకరు తెలిపారు. ముఖ్యంగా ఆర్థిక లావాదేవీలకు ఉపయోగపడే యాప్‌లన్నీ, సున్నిత సమాచారాన్ని మన నుంచి సమీకరిస్తాయి. వీటిని కనుక అపహరిస్తే, బ్యాంక్‌ ఖాతాలోని నగదు కూడా అపహరణకు గురయ్యే ప్రమాదముందని ఆర్‌బీఐ కూడా హెచ్చరించడం గమనార్హం. స్మార్ట్‌ ఫోన్‌లో ఈ యాప్‌ ఇన్‌స్టాల్‌ చేస్తే, ఎక్కడినుంచో మన ఫోన్‌ మొత్తాన్ని గమనించే, డేటాను తెలుసుకునే వీలు మనమే కల్పించినట్లు అవుతాం. అయితే తమ యాప్‌తో నగదు అపహరణకు గురయిందని వచ్చిన ఆరోపణలు అవాస్తవమని, తమ సంస్థ ప్రతిష్ఠ దెబ్బతినేలా ప్రచారం జరుగుతోందని ఎనీడెస్క్‌ బదులిస్తోంది.

మొబైల్‌లో కాంటాక్ట్‌లతో పాటు బ్యాంక్‌ ఖాతాలు, డెబిట్‌కార్డ్‌ నెంబర్లు, వాటి పాస్‌వర్డ్‌లను అధికులు నమోదు చేస్తుంటారు. ట్రూకాలర్‌ వంటి కాంటాక్ట్‌ సెర్చ్‌ ఇంజిన్‌తో పాటు దాదాపు అన్ని యాప్‌లు కాంటాక్ట్‌లకు అనుసంధానమయ్యేందుకు మన దగ్గర అనుమతి పొందుతాయి. అందువల్ల అనుమానాస్పద యాప్‌ల వల్ల ఈ సమాచారం అంతా సులభంగా అక్రమార్కులకు చేరే వీలుంది.
వ్యక్తిగతంగా, రహస్యంగా చిత్రీకరించుకున్నామనే భ్రమల్లో సెల్ఫీలు, అవాంఛనీయ చిత్రాలు, వీడియోలను కొందరు తీసుకుంటున్నారు. అయితే ఇవి హ్యాకర్ల బారిన పడుతున్నాయని నిపుణులు పేర్కొంటున్నారు.
మొబైల్‌లోని నోట్‌ప్యాడ్‌లపై నమోదు చేసుకొనే రహస్య వివరాలు సైతం ఎనీడెస్క్‌ లాంటి యాప్‌ల వల్ల అన్యులకు చేరొచ్చు.
కొనుగోళ్లపై భారీ మినహాయింపు ఇస్తామని, అశ్లీల చిత్రాలు తిలకించవచ్చని.ఊరించే అంతగా ప్రాచుర్యం లేని యాప్‌లతో జాగ్రత్తగా ఉండాలని నిపుణులు హెచ్చరిస్తున్నారు.

ఇదే సమస్య ఓ ఇద్దరి కుర్రాళ్లకు ఎదురయ్యింది. ఆఖరి క్షణం వరకూ గందరగోళం లేకుండా. టిక్కెట్టు కచ్చితంగా లభిస్తుందా. ప్రత్యామ్నాయంగా ఏమైనా ఏర్పాట్లు ఉన్నాయా. తెలిస్తే బాగుంటుంది కదా! అనే ఆలోచనా వచ్చింది. ఆ సమస్య. దానికి పరిష్కారమే కన్‌ఫమ్‌టికెట్‌ అనే అంకురంగా మొలకెత్తింది. ఆ కుర్రాళ్లు. నిజామాబాద్‌కు చెందిన శ్రీపాద్‌ వైద్య, ఖమ్మంకు చెందిన దినేశ్‌ కుమార్‌ కొత్త. అనుకోకుండా ప్రారంభించి, ప్రస్తుతం నెలకు రూ10కోట్ల టర్నోవర్‌తో దూసుకెళ్లిన ఆ ఇద్దరూ తమ సంస్థ గురించి చెప్పుకొచ్చారిలా..

మేమిద్దరమూ చదువు పూర్తయ్యాక బెంగళూరు ఐబీఎంలో చేరాం. కలిసి ఒకే గదిలో ఉండేవాళ్లం. వ్యాపారం అని చెప్పలేం కానీ. మాకున్న పరిజ్ఞానంతో ఏదో ఒక సొంత వెబ్‌సైటులాంటిది రూపొందించాలనుకున్నాం. అలా ట్యాక్సీ ధరలను పోల్చి చూసేందుకు వీలుగా మీటర్‌అప్‌ అనే వెబ్‌సైటును ప్రారంభించాం. కానీ, మేము అనుకున్నంత ఫలితం రాలేదు.

అదే సమయంలో సొంతింటికి వెళ్లే ప్రతిసారీ టిక్కెట్ల విషయంలో ఏదో ఒక ఇబ్బంది ఎదురయ్యేది. హైదరాబాద్‌ వెళ్లడం. ఆ తర్వాత మా ఊరికి వెళ్లడం. ఇలా నెలకు రెండుమూడుసార్లయినా వెళ్లేవాళ్లం. కానీ. రైలులో కచ్చితంగా టిక్కెట్లు దొరికేవి కాదు. అప్పుడే. అసలు బుక్‌ చేసుకునేప్పుడే టిక్కెట్లు దొరుకుతాయా లేదా. అనే అంచనా వేసే ఒక ఏర్పాటు ఉంటే బాగుంటుంది కదా. అనే ఆలోచన వచ్చింది. ఇలా 2012 నుంచి దేశవ్యాప్తంగా తిరిగే 2,500 రైళ్ల వివరాలు సేకరించాం. అలా 2012 నుంచి 2014 వరకూ మేము అవసరమైన సమాచారాన్ని సేకరించడం, దాన్ని విశ్లేషించడం చేశాం.
అప్పుడు మాకు తెలిసింది ఏమిటంటే. ఒక స్టేషన్‌ నుంచి టిక్కెట్టు దొరకకుంటే. ఆ తర్వాత స్టేషన్‌ నుంచి దొరకవచ్చు. లేదా సగం ప్రాంతం వరకూ టిక్కెట్టు తీసుకొని వెళ్లి, అక్కడి నుంచి మళ్లీ అదే ట్రైన్‌లో గమ్యస్థానానికి చేరుకోవచ్చు.

దీనికి ఉదాహరణ చెప్పాలంటే. మీరు హైదరాబాద్‌ నుంచి విశాఖపట్నం వెళ్లాలి. టిక్కెట్లు లేవు. అప్పుడు మా కన్‌ఫమ్‌టికెట్‌లో చూస్తే. దానికి ప్రత్యామ్నాయాలు సూచిస్తాం. ముందుగా విజయవాడ వరకూ టికెట్‌ బుక్‌ చేసుకోవడం. అక్కడి నుంచి విశాఖపట్నం వరకూ టికెట్‌ తీసుకోవచ్చనే సూచన రావచ్చు. సాధారణంగా ఇలాంటప్పుడు అదే ట్రైన్‌లో మీరు సీటు మారతారు. ఎప్పుడో కానీ. ట్రైన్‌ మారాల్సిన అవసరం రాకపోవచ్చు.

ఇలాంటి ప్రత్యామ్నాయాలను సూచించేలా వెబ్‌సైటును పూర్తి స్థాయిలో తెచ్చాం. జులై 2014లో ఆన్‌లైన్‌లో ప్రయోగాత్మకంగా పెట్టాం. అవసరమైన మార్పులు చేసుకుంటూ వచ్చాం. నిజానికి దీన్ని వ్యాపార స్థాయిలో నడిపించాలనే ఆలోచన లేదు. కానీ.. మా సాంకేతికత, మా వెబ్‌సైటు ద్వారా టికెట్టు భవిష్యత్తు గురించి తెలుసుకున్న వారు చాలామంది. మమ్మల్ని ప్రోత్సహించారు. పెట్టుబడి పెట్టేందుకు ముందుకు వచ్చారు. ఇలా మా సంస్థ మార్చి 2015 నుంచి కన్‌ఫమ్‌టికెట్‌గా మారింది. యాప్‌ను కూడా విడుదల చేశాం.

మేమిద్దరమూ కలిసి రూ15లక్షలతో ఈ వెబ్‌సైటును ప్రారంభించాం. ఇలా ఏడాది వరకూ మా పెట్టుబడి సరిపోయింది. ఆ తర్వాత 2016లో రూ40 లక్షల వరకూ పెట్టుబడి పెట్టేందుకు ప్రవీణ్‌ అగర్వాలా అనే వ్యక్తి ముందుకు వచ్చారు. అప్పుడే 10 మంది ఉద్యోగులను తీసుకున్నాం. ఆ తర్వాత ముంబయికి చెందిన ఒక వెంచర్‌ క్యాపిటలిస్ట్‌ సంస్థ నుంచి రూకోటి వరకూ పెట్టుబడి సమకూరింది. ఆ తర్వాత కొత్త పెట్టుబడితో ఇప్పటి వరకూ అవసరం రాలేదు. ప్రస్తుతం మేము మంచి ఆదాయాన్ని ఆర్జిస్తున్నాం.
టిక్కెట్లు ఖరారవుతాయా లేదా అనేది చెప్పడంతోనే ఆగిపోలేదు. రైల్వే టిక్కెట్ల బుకింగ్‌ కోసం ఐఆర్‌సీటీసీతో ఒప్పందం కుదుర్చుకున్నాం. దీంతోపాటు ఏపీఎస్‌ ఆర్టీసీతోనూ బస్సు టిక్కెట్ల అమ్మకం కోసం ఒప్పందం ఉంది. త్వరలోనే మరో రాష్ట్ర ప్రభుత్వ రవాణా సంస్థతోనూ ఒప్పందం కుదుర్చుకునేందుకు ప్రయత్నిస్తున్నాం. ప్రస్తుతం టిక్కెట్ల విక్రయాల ద్వారా నెలకు రూ12 కోట్ల టర్నోవర్‌ సాధించాం. ఇందులో నికరంగా రూ50లక్షల వరకూ కమిషన్‌ వస్తోంది.
ఇప్పటివరకూ ఇంగ్లిషులోనే అందుబాటులో ఉన్న యాప్‌ను ప్రాంతీయ భాషల్లోకి తీసుకొస్తున్నాం. ప్రధానంగా 8 ప్రాంతీయ భాషల్లో ఇది అందుబాటులోకి రానుంది. ఇప్పటికే తెలుగులో ప్రారంభించాం. పీఎన్‌ఆర్‌ సంఖ్యను చదివి వినిపిస్తే. టికెట్‌ పరిస్థితిని తెలియజేసే వాయిస్‌ బేస్డ్‌ సర్వీస్‌ను తీసుకొచ్చే ప్రయత్నం తుది దశలో ఉంది.

క్రికెట్‌ బుకీ సంజీవ్‌ చావ్లా అప్పగింతకు మార్గం సుగమం అయింది. యూకే హోం సెక్రటరీ సాజిద్‌ జావెద్‌ నేడు ఆయన అప్పగింతకు అంగీకరిస్తూ జారీ చేసిన ఉత్తర్వులపై సంతకం చేశారు. దీంతో సంజీవ్‌పై భారత్‌లో నమోదైన క్రికెట్‌ మ్యాచ్‌ ఫిక్సింగ్‌ కేసు విచారణ వేగవంతం కానుంది. ఈ విషయాన్ని యూకే ప్రభుత్వం మార్చి 2వ తేదీన ధ్రువీకరించింది. అంతకుముందు నేరస్తుల అప్పగింత వ్యవహారాలను చూసే వెస్ట్‌ మినిస్టర్‌ కోర్టు కూడా సజీంవ్‌ అప్పగింతకు ఎటువంటి న్యాయ అడ్డంకులు లేవని తేల్చి చెప్పింది. 2000 సంవత్సరంలో హాన్సీ క్రోనే నిందితుడుడిగా భావిస్తున్న మ్యాచ్‌ ఫిక్సింగ్‌ కేసులో సంజీవ్‌ కీలక నిందితుడు. ప్రస్తుతం యూకే హోం సెక్రటరీ గ్రీన్‌సిగ్నల్‌ ఇవ్వడంతో సంజీవ్‌ ఈ ఆదేశాలపై అప్పీల్‌కు వెళ్లేందుకు కేవలం 14రోజుల గడువు మాత్రమే ఉంది. ఫిబ్రవరి 27వ తేదీన ది సెక్రటరీ ఆఫ్‌ స్టేట్‌ అన్నివిషయాలను క్షుణ్ణంగా పరిశీలించారు. అనంతరం సంజీవ్‌ చావ్లాను భారత్‌కు అప్పగింస్తూ ఆదేశాలు జారీ చేశారు. ఒక అంతర్జాతీయ క్రికెట్‌ మ్యాచ్‌ను ఫిక్స్‌ చేసినట్లు సంజీవ్‌ భారత్‌లో ఆరోపణలు ఎదుర్కొంటున్నారు.  అని యూకే హోం ఆఫీస్‌ ప్రతినిధి వెల్లడించారు. నేరస్థుల అప్పగింత విషయంలో యూకే సెక్రటరీ ఆఫ్‌ స్టేట్‌ జావెద్‌ రెండో నేరగాడిని కూడా భారత్‌కు అప్పగించేందకు సానుకూల నిర్ణయం తీసుకొన్నారు. పాకిస్థాన్‌ సంతతికి చెందిన జావెద్‌ యుకే మంత్రివర్గంలో చాలా కీలకమైన వ్యక్తి. ఇటీవలే లిక్కర్‌ టైకూన్‌, ఆర్థిక నేరగాడు విజయ్‌ మాల్యా అప్పగింతకు కూడా జావెద్‌ సానుకూలంగా స్పందించారు. మాల్యా భారతీయ బ్యాంకులకు రూ9వేలకోట్లకు పైగా ఎగవేసిన విషయం తెలిసిందే.

ప్రభుత్వరంగ బ్యాంకైన సెంట్రల్ బ్యాంక్‌ ఆఫ్‌ ఇండియా రూ 3,300 కోట్ల విలువైన నిరర్థక ఆస్తులను సర్ఫేసి చట్టం కింద వేలానికి వేస్తున్నట్లు శనివారం ప్రకటించింది. వీటిలో ముఖ్యంగా నాలుగు ఖాతాలకు చెందిన నిరర్థక ఆస్తులున్నాయని బ్యాంకు తెలిపింది. ఇందులో బాంబే రేయాన్‌ ఫ్యాషన్స్‌, అలోక్‌ ఇండస్ట్రీస్‌ రూ1,251 కోట్లు, భూషణ్‌ పవర్‌ అండ్‌ స్టీల్‌ రూ1,550.07 కోట్లు, ఎస్సార్‌ స్టీల్‌ రూ423 కోట్లు విలువైన నిరర్థక ఆస్తులు ఉన్నట్లు వివరించింది. అయితే ఒక్క బాంబే రేయాన్‌ ఫ్యాషన్స్‌ తప్ప మిగతా మూడు కంపెనీలు ఎన్‌సీఎల్‌టీ నేషనల్‌ కంపెనీ లా ట్రైబ్యూనల్ పరిధిలో ఉన్నాయని వెల్లడించింది.

 బ్యాంకు పాలసీ,రిజర్వ్ బ్యాంకు మార్గదర్శకాలకనుగుణంగా ఈ ఆస్తులు అమ్మకం జరుగుతుంది. వీటిని బ్యాంకులు, ఏఆర్‌సీఅసెంట్‌ రీకన్‌స్ట్రక్షన్ కంపెనీలు, ఎన్‌బీఎఫ్‌సీబ్యాంకింగేతర ఆర్థిక సంస్థలు షరతులకు లోబడి కొనుగోలు చేయవచ్చు. అయితే ఈ ఆస్తుల వేలానికి ఇంకా బ్యాంకు అథారిటీ ఆమోదం తెలపాల్సి ఉంది అని బ్యాంకు ఒక నోటిసులో తెలిపింది. వేలంలో పాల్గొనే వారు మార్చి 20లోపు బిడ్‌లను దాఖలు చేయాలని సూచించింది.

గల్ఫ్‌ దేశమైన బహ్రెయిన్ తన దేశాన్ని ఫైనాన్షియల్ టెక్‌ హబ్‌గా తయారు చేయటానికి ముందడుగు వేసింది. ఇందులో భాగంగా భారత్‌కు చెందిన ఫిన్‌టెక్‌ఆర్థిక సాంకేతిక కంపెనీలను తమ దేశంలో నెలకొల్పాలని ఆహ్వానం పలికింది. చమురు, గ్యాస్‌ ఉత్పత్తుల తర్వాత బహ్రెయిన్‌ జీడీపీలో ఆర్థిక సేవా రంగమేనని బహ్రెయిన్‌ ఈడీబీఎకనామిక్‌ డెవలప్‌మెంట్ బోర్డు సీనియర్‌ మేనేజర్‌ దలాల్‌ బుహెజీ తెలిపారు. బహ్రెయిన్ కేంద్ర బ్యాంకు వినూత్నతను ప్రోత్సహించిందేందుకు చర్యలు తీసుకుందని వెల్లడించారు. 

భారత్‌లోని ఫిన్‌టెక్ కంపెనీలు బహ్రెయిన్‌కు వచ్చేలా ఆకర్షించటానికి డిసెంబరులో ముంబయి నగరంలో రోడ్‌షో నిర్వహించినట్లు గుర్తు చేశారు. అంతేకాకుండా మహారాష్ట్ర ప్రభుత్వంతో ఈడీబీ అవగాహనా ఒప్పందం కుదుర్చుకుందన్నారు. ఫిన్‌టెక్‌ అంకురాలను ప్రోత్సాహించేందుకు పబ్లిక్‌ ప్రైవేటు భాగస్వామ్య విధానంలో బహ్రెయిన్‌ ఫిన్‌టెక్‌ బే అనే వేదికను బహ్రెయిన్ ప్రభుత్వం నెలకొల్పిందని తెలిపారు.
రాబోయే వన్డే ప్రపంచకప్‌లో టీమ్‌ఇండియా కెప్టెన్‌ విరాట్‌ కోహ్లికి ఉన్న అతి పెద్ద బలం మహేంద్రసింగ్‌ ధోని జట్టులో ఉండటమే అని దిగ్గజ ఆటగాడు సునీల్‌ గావస్కర్‌ అభిప్రాయపడ్డాడు. ధోని వికెట్‌ కీపర్‌గా ఉండటమే కోహ్లికి అతి పెద్ద బలం. విరాట్‌ చాలాసార్లు బౌండరీల దగ్గర ఫీల్డింగ్‌ చేయాల్సి వస్తుంటుంది. ఆ సమయాల్లో ధోని ఎంతో సాయపడతాడు. కీలక సందర్భాల్లో బౌలర్లకు అతను మాట్లాడుకుంటాడు. జట్టులో అత్యుత్తమ ఫీల్డర్‌ అయిన కోహ్లి చివరి ఓవర్లలో బౌండరీల దగ్గరే ఉండాలి. అలాంటపుడే ధోని పాత్ర కీలకమవుతుంది. బౌలర్లు ఏం చేయాలో చెబుతాడు. డీప్‌లో ఫీల్డింగ్‌ చేస్తూ ఫీల్డింగ్‌ను పర్యవేక్షించడం కష్టం. ధోని ఆ బాధ్యత తీసుకుంటాడు అని సన్నీ అన్నాడు.
పాక్‌ చెర నుంచి విడుదలైన భారత వాయుసేన వింగ్‌ కమాండర్‌ అభినందన్‌ వర్దమాన్‌కు భారత క్రికెట్‌ బోర్డు వినూత్నంగా స్వాగతం పలికింది. అభినందన్‌ పేరుతో ఉన్న జెర్సీపై నం.1 అని రాసి ఆ ఫొటోను సామాజిక మాధ్యమాల్లో పోస్టు చేసింది. నువ్వు ఆకాశాన్నే కాదు మా హృదయాలను సైతం గెలిచావు. నీ ధైర్య సాహసాలు, వినయం రానున్న తరాలకు స్ఫూర్తి దాయకం అంటూ ఫొటో కింద రాసింది. భారత వింగ్‌ కమాండర్‌ వర్ధమాన్‌ను పాకిస్థాన్‌ ప్రభుత్వం అట్టారి వాఘా సరిహద్దులో శుక్రవారం సాయంత్రం భారత్‌కు అప్పగించిన విషయం తెలిసిందే. అభినందన్‌ రాకపై పలువురు భారత క్రికెటర్లు ఇలా స్పందించారు.

హీరో అనే పదంమీకు చాలా చిన్నది. మీ ధైర్యం, నిస్వార్థం, పట్టుదల మనల్ని మనం ఎలా ప్రేమించుకోవాలో మాకు నేర్పిస్తున్నాయి. స్వదేశంలోకి స్వాగతం అభినందన్‌.

నిజమైన హీరో మీకు చేతులెత్తి నమస్కరిస్తున్నాను జై హింద్‌.

మిమ్మల్ని చూస్తుంటే ఎంతో గర్వంగా ఉంది,వీ లవ్‌ యూ.

మీకు, మీ ధైర్యానికి సెల్యూట్‌ చేస్తున్నాం.

మీ ధైర్యం, మానవత్వం, తెలివితేటలకు సెల్యూట్‌ చేస్తున్నాం.

అభినందన్‌ మాతృభూమికి స్వాగతం.

దేశం మొత్తం మీ ధైర్యానికి సెల్యూట్‌ చేస్తోంది. వెల్‌కమ్‌ బ్యాక్‌ అభినందన్‌.

మీకు సెల్యూట్‌ చేస్తున్నాం. మమ్మల్ని రక్షించేందుకు ఆ దేవుడు మిమ్మల్ని పంపించాడు.

మీ వీరత్వానికి, ధైర్యానికి సెల్యూట్‌. మీ హుందాతనాన్ని గౌరవిస్తున్నాం.

క్లిష్ట సమయాల్లో మీ సాహసం చూసి గర్వపడుతున్నాం.

మీరు పాకిస్థాన్‌లో చిక్కుకున్నప్పుడు ఎంతో ఆందోళనకు గురయ్యాను. మీరు భారత్‌కు తిరిగొచ్చాక సంతోషం కలిగింది.


మరికొద్ది నెలల్లో ఇంగ్లాండ్‌, వేల్స్‌లో జరగబోయే ప్రపంచకప్‌లో ధోనీ కోహ్లీల సమన్వయం భారత్‌కు కలిసివస్తుందన్నారు మాజీ కెప్టెన్‌ సునీల్‌ గావస్కర్‌. ఇండియా టుడే కాంక్లేవ్‌ 2019లో పాల్గొన్న సన్నీ ప్రపంచకప్‌పై తన ఆలోచనలు పంచుకున్నారు. ఈ సందర్భంగా సన్నీ మాట్లాడుతూ ఈసారి భారత్‌ ప్రపంచకప్‌ గెలిచే అవకాశాలు మెండుగా ఉన్నాయన్నారు. కీలక సమయాల్లో ధోనీ సలహాలు జట్టుకు ఎంతో మేలుచేస్తాయని, ముఖ్యంగా ఆఖరి ఓవర్లలో కోహ్లీ ధోనీ సమన్వయం జట్టుకు బాగా కలిసివస్తుందని పేర్కొన్నాడు. సన్నీ మాటల్లో ప్రపంచకప్‌ జట్టులో వికెట్‌కీపర్‌గా ధోనీని తీసుకోవడం విరాట్‌కు ఎంతో మంచిది. వారిద్దరి మధ్య మంచి సంబంధాలు ఉన్నాయి. కీలక సమయాల్లో ధోనీ బౌలర్లతో మాట్లాడి ఫీల్డింగ్‌లో మార్పులు చేస్తాడు. ఆఖరి ఓవర్లలో ఎవరిని ఎక్కడ పెట్టాలో అతడికి బాగా తెలుసు. అదే అతడి ప్రత్యేకత. కోహ్లీ ధోనీ మధ్య మంచి బాంధవ్యం ఉంది. ఒకరినొకరు గౌరవించుకుంటారు. అది అభినందించాల్సిన విషయం అని గవాస్కర్‌ వివరించారు. బౌలర్ల గురించి మాట్లాడుతూ సంతోషం వ్యక్తం చేశారు. ప్రస్తుతమున్న జట్టులో మంచి బౌలర్లు ఉన్నారు. ఇటీవల వారి ప్రదర్శన ఎంతో బాగుంది. సరైన సమయాల్లో వికెట్లు పడగొట్టే సత్తా బౌలర్లకు ఉంది. ఎలాంటి సందర్భాల్లోనైనా మంచి అటాకింగ్‌ చేసే సత్తా ప్రస్తుత బౌలర్లకు ఉంది. ఒకవేళ ప్రత్యర్థి జట్టు 280 లేదా 300 పరుగుల చేశారంటే అది బౌలర్ల వైఫల్యం కాదు. అప్పుడు బ్యాట్స్‌మెన్‌ బాగా ఆడాల్సి ఉంటుంది అని సన్నీ వివరించాడు. ప్రస్తుతం భారత్‌, ఆసీస్‌ మధ్య వన్డే సిరీస్‌ జరుగుతోంది. తర్వాత టీమిండియా ఆటగాళ్లు ఐపీఎల్‌లో పాల్గొంటారు. అనంతరం మే 30 నుంచి ప్రారంభమవడంతో ఆసీస్‌తోనే చివరి సిరీస్‌ కానుంది. దీంతో ప్రపంచకప్‌లో ఆడాలంటే యువక్రికెటర్లు ఈ సిరీస్‌లో బాగా రాణించాల్సిన అవసరముంది.

భారత జట్టులో మంచి ఓపెనింగ్‌ జోడీలో రోహిత్‌  శిఖర్‌ ధావన్‌లది ప్రత్యేకం. వీరిద్దరూ మరో 77 పరుగులు చేస్తే చాలు వన్డేల్లో ఆసీస్‌పై వెయ్యి పరుగులు చేసిన రెండో ఓపెనింగ్‌ జోడీగా రికార్డులకెక్కుతారు. అంతకుముందు వెస్టిండీస్‌ మాజీ ఆటగాళ్లు గార్డన్‌ గ్రీనిడ్జ్‌  డెస్మండ్‌హేన్స్‌ ఆసీస్‌పై వన్డేల్లో వెయ్యి పరుగులు పూర్తి చేసిన జోడీగా రికార్డులకెక్కింది. వీరిద్దరూ మొత్తం 29 మ్యాచుల్లో 39.72 సగటుతో 1152 పరుగులు చేశారు. ఆ తర్వాతి స్థానంలో శిఖర్‌ రోహిత్‌ జోడీ నిలిచింది. వీరు 16 మ్యాచుల్లో 923 పరుగులు చేసి రెండో స్థానంలో కొనసాగుతున్నారు. అనంతరం సచిన్‌ గంగూలీ 21 మ్యాచుల్లో 827 పరుగులు చేసి మూడోస్థానంలో ఉన్నారు.

ఇటీవల ఆసీస్‌ పర్యటనలో శిఖర్‌ధావన్‌ విఫలమైన సంగతి తెలిసిందే. ధావన్‌ ఆసీస్‌పై గత మూడు మ్యాచుల్లో మొత్తం చేసింది 55 పరుగులే. అయితే ఇప్పుడు జరుగుతున్న 5 వన్డేల సిరీస్‌ స్వదేశంలో కాబట్టి శిఖర్‌ మంచి ప్రదర్శన చేసే అవకాశాలు కనిపిస్తున్నాయి. ఇప్పటివరకూ వీరిద్దరూ ఓపెనింగ్‌ జోడీలో నాలుగుసార్లు వందకుపైగా పరుగులు చేయగా అందులో మూడుసార్లు స్వదేశంలో చేసినవే. దీంతో ఈ సిరీస్‌లో మరో 77 పరుగులు చేస్తే ఆసీస్‌పై వెయ్యి పరుగులు చేసిన రెండో జోడీగా నిలవనుంది. ఒకవేళ వీరిద్దరూ ఇంకా మంచి ప్రదర్శన చేస్తే ఏకంగా అత్యధిక పరుగుల భాగస్వామ్య ఆటగాళ్లగా వెస్టిండీస్‌ ఆటగాళ్లను వెనక్కినెట్టి రోహిత్‌, శిఖర్‌ అగ్రస్థానంలో కొనసాగుతారు.

ఉప్పల్ వేదికగా ఆసీస్‌తో జరిగిన తొలి వన్డేలో టీమిండియా ఆరు వికెట్ల తేడాతో ఘన విజయం సాధించిన విషయం తెలిసిందే. కేదార్‌ జాదవ్‌ 81 నాటౌట్‌,ధోని 59 నాటౌట్‌ ల బాధ్యతాయుతంగా బ్యాటింగ్‌ చేయడంతో టీమిండియా ఐదు వన్డేల సిరీస్‌లో బోణీ కొట్టగలిగింది. దీంతో కోహ్లీ సేనను ప్రముఖులు, నెటిజన్లు ప్రశంసిస్తున్నారు.

కేదార్‌ మ్యాచ్‌ను సులభతరం చేశాడు. ప్రపంచకప్‌లో జాదవ్‌ కీలక ఆటగాడు కానున్నాడు. ఉప్పల్‌వంటి పిచ్ పై టీమిండియాకు మంచి విజయం లభించింది. ఘనమైన ముగింపు ఇవ్వడంలో మరోసారి ధోనీ సఫలమయ్యాడు మహమ్మద్‌ కైఫ్‌.

 ఈ మ్యాచ్‌ చూడటానికి ఎంత బాగుందోధోనీ భాయ్‌, జాదవ్‌ భయ్యా మీ ఏకాగ్రత అద్భుతం.మన జట్టుకు అభినందనలు  హార్దిక్‌ పాండ్య.

 కేదార్‌నువ్వు టీమిండియాకి దొరికిన అరుదైన ఆస్తివి. కీలక వికెట్‌ పడగొట్టావు. ముఖ్యమైన ఓవర్లలో కట్టుదిట్టంగా బౌలింగ్‌ చేశావు. ఆటను ఘనంగా ముగించావు. నిన్నటి విజయంలో నువ్వు కీలక పాత్ర పోషించిందుకు ఆనందంగా ఉంది. కంగ్రాట్స్ టీమిండియా  ఆకాశ్‌ చోప్రా.

ఇండియాఇండియా మీకు సలాం. కేదార్‌ జాదవ్‌, ఎంఎస్‌ ధోని క్రీజులో నిలబడి బాగా నిలదొక్కుకున్నాడు. విన్నింగ్‌ షాట్‌ ఆడిన ధోని నిజంగా అద్భుతం   వెన్నెల కిశోర్‌.

కేదార్‌ జాదవ్‌ ధోనిల జోడీ అద్భుతం. మీది విన్నింగ్‌ జోడీ  గౌరవ్‌ కల్రా.

భారత జట్టుకిది సంతృప్తికరమైన విజయం. టాప్‌ ఆర్డర్‌ అంతగా ఆకట్టుకోక పోయినా జాదవ్‌ ధోని నిలబడి మ్యాచ్‌ను గెలిపించారు  హర్షా భోగ్లే.

 బౌండరీ బాది ధోనీ జట్టును గెలిపించాడు.కేదార్‌ జాదవ్‌, ధోని ఇద్దరూ కలిసి భారత జట్టుకు శుభారంభం ఇచ్చారు   ఐసీసీ.

 రెండు సింహాలు క్రీజులో నిలిచి కంగారూలను నిలువరించాయి. హైదారాబాద్‌ను కేదార్‌ బాద్‌గా జాదవ్‌ మార్చేశాడు. వీకెండ్‌కి టీమిండియా ఘనమైన ముగింపునిచ్చింది. ఆహా కేదార్‌వాహ్‌వా ధోని. ఈ విజయం మీది  చెన్నై సూపర్‌ కింగ్స్‌.

భారత్‌ ఆస్ట్రేలియాల మధ్య శనివారం ఉప్పల్‌ వేదికగా జరిగిన మ్యాచ్‌లో టీమిండియా ఘన విజయం సాధించిన విషయం తెలిసిందే. ధోని 59 నాటౌట్, కేదార్‌ జాదవ్ ‌81నాటౌట్ సమష్టిగా రాణించడంతో తొలి వన్డేలో కోహ్లీ సేన బోణీ కొట్టింది. ఈ విజయంతో టీమిండియా కెప్టెన్‌ విరాట్‌ కోహ్లీ ఖాతాలోకి మరో రికార్డు వచ్చి చేరింది. వన్డేల్లో ఎక్కువ మ్యాచ్‌లు గెలిచిన కెప్టెన్‌గా విండీస్‌ దిగ్గజం వివ్‌ రిచర్డ్స్‌ రికార్డును అధిగమించాడు.

కోహ్లీ ఇప్పటి వరకు 64 వన్డేలకు సారథ్యం వహించాడు. ఇందులో 48 వన్డేల్లో టీమిండియా విజయం సాధించింది. దీంతో అత్యధిక మ్యాచ్‌లను గెలిపించిన భారతీయ సారథిగా కోహ్లీ నిలిచాడు. ఇక అంతర్జాతీయంగా చూసుకుంటే 51 మ్యాచులతో రికీ పాంటింగ్‌ఆస్ట్రేలియా ఈ జాబితాలో తొలి స్థానంలో ఉన్నాడు. 50 మ్యాచులతో క్లైవ్‌ లాయిడ్‌విండీస్‌ రెండో స్థానంలో ఉండగా కోహ్లీ 48 విజయాలతో మూడోస్థానంలో నిలిచాడు. ఇతడి తర్వాత స్థానాల్లో వివ్‌ రిచర్డ్స్‌47, దక్షిణాఫ్రికా మాజీ హాన్సీ క్రోనే‌ 46 ఉన్నారు.

టీమిండియా ఆసీస్‌ల మధ్య జరుగుతున్న ఐదు వన్డేల సిరీస్‌లో టీమిండియా తొలి వన్డేలో విజయం సాధించింది. ఉప్పల్‌ వేదికగా జరిగిన ఈ మ్యచ్‌లో ఆరు వికెట్ల తేడాతో పర్యాటక జట్టుపై గెలిచింది.

2008 అండర్‌ 19 ప్రపంచకప్‌లో ఒక్క మ్యాచ్‌ కూడా ఆడలేదు పెర్రీ గోయల్‌. వికెట్‌కీపర్‌, బ్యాట్స్‌మెన్ అయిన పెర్రీ ఎక్స్‌ట్రా ఆటగాడిగా కొనసాగాడు. అనంతరం క్రికెట్‌ నుంచి బయటకు వచ్చి వ్యాపారంలో మునిగిపోయారు. ప్రస్తుతం ఆర్‌ఎస్‌జీ ప్రాపర్టీస్‌ అనే సంస్థకి డైరెక్టర్‌గా వ్యవహరిస్తున్నారు.

అప్పటి ప్రపంచకప్‌ జట్టులో ఇక్బాల్‌ అబ్దుల్లా ప్రధాన బౌలర్‌గా కొనసాగాడు. టోర్నమెంట్‌ మొత్తంలో 13 సగటుతో 10 వికెట్లు తీసి మంచి గుర్తింపు తెచ్చకున్నారు. అనంతరం ముంబయి రంజీ జట్టుకు సేవలందించారు. 2016లో కేరళకు మకాం మార్చడంతో ఐపీఎల్‌లో కోల్‌కత్తా నైట్‌రైడర్స్‌, రాయల్‌ ఛాలెంజర్స్‌ బెంగుళూరు తరఫున ఆడారు.

పంజాబ్‌కు చెందిన సిద్ధార్థ్‌ కౌల్‌ ఇప్పటి వరకూ మూడు వన్డేలు, రెండు టీ20 మ్యాచులు ఆడాడు. భారత జట్టులో పూర్తిస్థాయి ఆటగాడిగా రావడానికి ఇంకా ప్రయత్నిస్తున్నాడు. పంజాబ్‌ తరఫున ప్రధాన ఆటగాడిగా ఉన్న సిద్ధార్థ్‌ ఐపీఎల్‌లో ఢిల్లీడేర్‌డెవిల్స్‌, కోల్‌కత్తా నైట్‌ రైడర్స్‌, కింగ్స్‌ XI పంజాబ్‌ జట్లకు ఆడాడు.

పంజాబ్‌కు చెందిన తరువార్‌కోహ్లీ ఐపీఎల్‌లో మొదట రాజస్థాన్‌ రాయల్స్‌ తరఫున ఆడినా రెండో సీజన్‌లో కింగ్స్‌ XI పంజాబ్‌కు మారాడు. 2012 2013 సీజన్‌లో పంజాబ్‌ తరఫున ఝార్ఖండ్‌పై రంజీట్రోఫీ సెమీ ఫైనల్‌ మ్యాచ్‌లో ట్రిపుల్‌ సెంచరీ సాధించాడు. అలాగే 2018 2019 విజయ్‌ హజారే ట్రోఫీలో మిజోరం తరఫున కూడా 373 పరుగులు చేసి 8 వికెట్లు తీశాడు.

అభినవ్‌ముకుంద్‌ రాష్ట్రస్థాయిలో ఇప్పటికే టాప్‌స్కోరర్‌గా కొనసాగుతున్నాడు. తమిళనాడు, సౌత్‌జోన్‌, ఇండియా ఎ, రెస్టాఫ్‌ ఇండియా జట్లలో మంచి ప్రదర్శన కనబరుస్తున్నా భారత జట్టులో మాత్రం తన సత్తా చాటలేకపోయాడు. 2011లో భారత జట్టు ఇంగ్లాండ్‌, వెస్టిండీస్‌ పర్యటనల్లో పాల్గొన్నా మంచి పరుగులు చేయలేదు. మళ్లీ 2017లో జట్టులోకి రావడంతో శ్రీలంకతో జరిగిన మ్యాచ్‌లో 81 పరుగులు చేసి నిరూపించుకున్నాడు. 

2008 ప్రపంచకప్‌లో మంచి ప్రదర్శన చేయకపోయినా మనీష్‌ పాండే తర్వాత భారత జట్టులో స్థానం సంపాదించాడు. ఇప్పటివరకూ 23 వన్డేలు, 25 టీ20 ఆడాడు. ఐపీఎల్‌లో కోల్‌కత్తా నైట్‌ రైడర్స్‌, ముంబయి ఇండియన్స్‌, పూణె వారియర్స్‌, రాయల్‌ ఛాలెంజర్స్‌ బెంగుళూరు, సన్‌రైజర్స్‌ హైదరాబాద్‌ జట్ల తరఫున ఆడాడు. రాయల్‌ ఛాలెంజర్స్‌ బెంగుళూరు తరఫున ఐపీఎల్‌లో సెంచరీ చేసిన మొదటి టీమిండియా ఆటగాడిగా మనీష్‌ పాండే నిలిచాడు. అనంతరం కోల్‌కత్తా నైట్‌ రైడర్స్‌ తరఫున 2014 సీజన్‌లో ఆడి జట్టును విజేతగా నిలిపాడు.

2008 అండర్‌ 19 ప్రపంచకప్‌లో ఐదు వికెట్లు తీసిన ఒకే ఒక్క భారత ఆటగాడిగా చరిత్ర సృష్టించాడు. కొంతకాలం దిల్లీ రంజీ జట్టుకు సేవలందించాడు. ఐపీఎల్‌లో ఢిల్లీ డేర్‌ డెవిల్స్‌, గుజరాత్‌ లయన్స్‌, కోల్‌కత్తా నైట్‌ రైడర్స్‌, ముంబయి ఇండియన్స్‌ తరఫున ఆడాడు. 2013లో నిషేధిత మాదకద్రవ్యాలు వినియోగించాడని 18 నెలలు ఆటకు దూరమయ్యాడు. 

ఆంధ్రప్రదేశ్‌కు చెందిన దువ్వారపు శివకుమార్‌ ప్రస్తుతం ఆంధ్రా జట్టుకు ఆల్‌రౌండర్‌గా ఆడుతున్నాడు. ఇప్పటి వరకూ 42 ఫస్ట్‌క్లాస్‌ మ్యాచుల్లో 1061 పరుగులు చేసి 133 వికెట్లు తీసి ఆంధ్రా జట్టుకు కొనసాగుతున్నాడు.

2008 అండర్‌ 19 జట్టుకు తన్మయ్‌ శ్రీవాస్తవ ప్రధాన ఆటగాడిగా కొనసాగాడు. ఆ టోర్నమెంట్‌ మొత్తంలో 52 సగటుతో 262 పరుగులు చేశాడు. తదనంతరం కెరీర్‌ను ఉత్తమంగా తీర్చిదిద్దుకోలేకపోయారు. ప్రస్తుతం ఉత్తర్‌ప్రదేశ్‌ జట్టుకు బ్యాటింగ్‌ విభాగంలో సేవలందిస్తున్నారు. భారత జట్టు తరఫున మూడు వన్డేలాడిన సౌరభ్‌ తివారి ప్రస్తుతం ఝార్ఖండ్‌ జట్టు తరఫున కొనసాగుతున్నాడు. 2010 ఇపీఎల్‌ సీజన్‌లో ముంబయి ఇండియన్స్‌ తరఫున ఆడినా తర్వాత రాయల్‌ ఛాలెంజర్స్‌ బెంగుళూరు, ఢిల్లీడేర్‌డెవిల్స్‌, రైజింగ్‌ పూణె సూపర్‌గెయింట్స్‌ తరఫున ఆడాడు.

ప్రపంచ క్రికెట్‌లో పరుగుల యంత్రంగా పేరుగాంచిన భారత కెప్టెన్‌ విరాట్‌కోహ్లీ అంతర్జాతీయ మ్యాచులకు రావడానికి కారణం 2008లో అండర్‌ 19 జట్టుకు ప్రపంచకప్‌ అందించడమే. దక్షిణాఫ్రికాపై డక్‌వర్త్‌లూయిస్‌ పద్ధతిలో 12 పరుగులతో గెలిచి జట్టుకు చిరస్మరణీయ విజయం సాధించాడు. అనంతరం కోహ్లీ భారత జట్టుకు ఎంపికవ్వడం పరుగుల వేట ప్రారంభించడం అలా 11 ఏళ్ల కాలం చకచకా గడిచిపోయాయి. అప్పుడు అండర్‌ 19 జట్టులో కోహ్లీతో పాటు ఆడిన మిగతా ఆటగాళ్లు ఇప్పుడేం చేస్తున్నారో తెలుసుకుందాం.

2008 అండర్‌ 19 జట్టులో సభ్యుడైన రవీంద్రజడేజా ప్రస్తుత టీమిండియా జట్టులో కోహ్లీతో పాటు కొనసాగుతున్నాడు. ఇప్పటికే 39 టెస్టులు, 144 వన్డేలు, 40 టీ20ల్లో భారత జట్టు తరఫున ఆడాడు. ప్రస్తుతం భారత టెస్టు జట్టులో పూర్తిస్థాయి ఆటగాడిగా సేవలందిస్తున్నాడు. గత ఆసియాకప్‌లో వన్డేల్లోనూ తన సత్తా చాటాడు. ఐపీఎల్‌లో చెన్నైసూపర్‌ కింగ్స్‌, గుజరాత్‌ లయన్స్‌, కొచ్చి టస్కర్స్‌ కేరళ, రాజస్థాన్‌ రాయల్స్‌ జట్లతో ఆడాడు. 

2008 అండర్‌ 19 ప్రపంచకప్‌ ఫైనల్‌ మ్యాచులో మ్యాన్‌ ఆఫ్‌ ది మ్యాచ్‌గా నిలిచిన ఆటగాడు అజితేశ్‌ అర్గాల్‌. ఫైనల్‌ మ్యాచ్‌లో దక్షిణాఫ్రికాపై 5 ఓవర్లకు ఏడు పరుగులిచ్చి 2 వికెట్లు తీశాడు. అర్గాల్‌ ప్రస్తుతం క్రికెట్‌ ఆడటంలేదు. వడోదరలో ఇన్‌కమ్‌ట్యాక్స్‌ డిపార్ట్‌మెంట్‌లో ఇన్‌స్పెక్టర్‌గా విధులు నిర్వర్తిస్తున్నాడు.

చిత్రమైన పేరుతో మంచి గుర్తింపు తెచ్చుకున్న ఆటగాడు నెపోలియన్‌ ఐన్‌స్టీన్‌. ఈ పేరుతో అప్పట్లో ఐన్‌స్టీన్‌ వార్తల్లో కూడా నిలిచాడు. 2008 ఇపీఎల్‌ సీజన్‌లో చెన్నైసూపర్‌కింగ్స్‌ తరఫున ఆడిన అతను తర్వాత క్రికెట్‌కు దూరమయ్యారు. ప్రస్తుతం ఏం చేస్తున్నారో సరైన సమాచారం లేదు.

2008 అండర్‌ 19 జట్టులో వికెట్‌కీపర్‌గా వ్యవహరించారు. ఆ ప్రపంచకప్‌లో 152 పరుగులు చేసి అద్భుతంగా రాణించాడు. అనంతరం ఐపీఎల్‌ సీజన్లలో కోల్‌కత్తా నైట్‌ రైడర్స్‌, రాజస్థాన్‌ రాయల్స్‌, రాయల్‌ ఛాలెంజర్స్‌ బెంగుళూరు, సన్‌రైజర్స్‌ హైదరాబాద్‌ తరఫున ఆడారు. ప్రస్తుతం బెంగాల్‌ జట్టుకు స్టార్‌ బ్యాట్స్‌మెన్‌గా సేవలందిస్తున్నారు.

మిడిలార్డర్‌లో మహేంద్రసింగ్‌ధోనీ   కేదార్‌జాధవ్‌ అద్భుతంగా రాణించడం భారతజట్టుకు శుభపరిణామమని సారథి విరాట్‌కోహ్లీ అన్నారు. భారత్‌ ఆసీస్‌ మధ్య శనివారం ఉప్పల్‌ రాజీవ్‌గాంధీ అంతర్జాతీయ స్టేడియంలో జరిగిన మొదటి వన్డేలో టీమిండియా ఆరు వికెట్లతో గెలిచిన సంగతి తెలిసిందే. కష్టసమయంలో వీరిద్దరూ ఐదో వికెట్‌కు అభేద్యమైన 141 పరుగుల కీలక భాగస్వామ్యం నెలకొల్పడంపై కోహ్లీ సంతోషం వ్యక్తం చేశాడు. ఈ సందర్భంగా మ్యాచ్‌ అనంతరం కోహ్లీ మీడియా సమావేశంలో మాట్లాడారు.ధోనీ, జాధవ్‌ మంచి భాగస్వామ్యం చేసి జట్టుని గెలిపించాలి. మిడిలార్డర్‌లో వీరు తమ బాధ్యతను సక్రమంగా నిర్వర్తించాలని చెప్పాను. అలా చూడటం చాలా బాగుంటుంది అని చెప్పినట్లు పేర్కొన్నాడు.ధోనీ అనుభవం, జాధవ్‌ బ్యాటింగ్‌ నైపుణ్యంతో కీలక భాగస్వామ్యం నెలకొల్పారు. కష్ట సమయంలో బాధ్యతగా ఆడారు. ఇది భారత జట్టుకు శుభపరిణామం. మొదట బౌలింగ్‌లో మేం మంచి ప్రదర్శన చేశాము. విచిత్రంగా రెండో ఇన్నింగ్స్‌లో వికెట్లు పడినట్టు మాకు ఆ అవకాశం రాలేదు. ఏదేమైనా ధోనీ, జాధవ్‌ బాధ్యతాయుతమైన బ్యాటింగ్‌తో విజయం సాధించాం అని కోహ్లీ చెప్పుకొచ్చాడు.

భారత్‌, ఆస్ట్రేలియా జట్ల మధ్య శనివారం జరిగిన మొదటి వన్డేలో ఆస్ట్రేలియా పరుగులను నియంత్రించడానికే భారత జట్టు ప్రయత్నించిందని, వికెట్లు పడగొట్టడంపై కాదని ఆసీస్‌ మాజీ కెప్టెన్‌ మైఖేల్‌ క్లార్క్‌ అన్నారు. మ్యాచ్‌ అనంతరం క్లార్క్‌ స్థానిక మీడియాతో మాట్లాడుతూ ఇలా వ్యాఖ్యానించారు. భారత్‌ గెలవడానికి అనేక కారణాలు ఉన్నాయి. మొదట భారత్‌ బౌలింగ్‌ అద్భుతంగా చేసింది. మధ్య ఓవర్లలో వికెట్లు పడగొట్టడం కంటే ఆసీస్‌ పరుగులను కట్టడి చేయడంపై దృష్టిసారించింది. దీంతో ఆసీస్‌ 30 తక్కువ పరుగులు చేసిందని పేర్కొన్నాడు.మొదట నెమ్మదిగా బ్యాటింగ్‌ ఆరంభించినా తర్వాత నిలకడగా రాణించారు. దీంతో వికెట్లు పడకుండా జాగ్రత్తపడి 141 పరుగుల కీలక భాగస్వామ్యం నెలకొల్పి జట్టుని విజయతీరాలకు చేర్చారు. మ్యాచ్‌ అనంతరం జాధవ్‌ మీడియాతో మాట్లాడుతూ ధోనీని చూసినప్పుడల్లా నాలో ఆత్మస్థైర్యం పెరుగుతుంది. దాన్ని మాటల్లో చెప్పలేను. ధోనీ పక్కనుంటే చాలు ఆరోజు బాగా ఆడతాననే నమ్మకం కలుగుతుంది అని వివరించాడు. భారత్‌ ఆసీస్‌ మధ్య తదుపరి రెండో వన్డే మంగళవారం నాగ్‌పూర్‌లో జరగనుంది.

టీమిండియా స్టార్‌ క్రికెటర్‌ మహేంద్రసింగ్‌ ధోనీ మరో రికార్డును సాధించాడు. 2019లో అద్భుతమైన ఫామ్‌లో ఉన్న మహి, శనివారం ఉప్పల్‌లో జరిగిన వన్టేలో అర్థశతకం బాది భారత్‌ విజయంలో కీలక పాత్ర పోషించిన విషయం తెలిసిందే. ఈ మ్యాచ్‌లో చేసిన పరుగులతో లిస్ట్‌ ఎ  క్రికెట్‌లో 13000 పరుగులు సాధించిన నాలుగో భారత్‌ క్రికెటర్‌గా ధోని రికార్టులుకెక్కాడు. సచిన్‌, గంగూలీ, ద్రవిడ్‌ తరువాత ఈ మైలురాయిని దాటిన భారత క్రికెటర్‌ ధోనీయే. మిస్టర్‌ కూల్‌ 412 లిస్ట్‌ ఎ మ్యాచ్‌ల్లో ఇప్పటివరకు మొత్తం 13,054 పరుగులు చేశాడు. ఇంగ్లాండ్‌ క్రికెటర్‌ గ్రాహమ్‌ గూచ్‌ 50.79 సగటుతో 22,211 పరుగులు సాధించి ఈ జాబితాలో మొదటి వరుసలో ఉన్నాడు. శనివారం ఆసీస్‌తో జరిగిన మొదటి వన్టేలో కేదార్‌ జాదవ్‌తో కలిసి 141 పరుగుల భాగస్వామ్యాన్ని నెలకొలిపి భారత్‌కు విజయాన్ని అందిచారు.

స్విస్‌ దిగ్గజం రోజర్‌ ఫెదరర్‌ సెంచరీ కొట్టేశాడు. తన సుదీర్ఘ కెరీర్‌లో ఎన్నో ఘనతలను సొంతం చేసుకున్న ఈ టెన్నిస్‌ గ్రేట్‌ కీర్తి కిరీటంలో మరో కలికితురాయి చేరింది. తాజాగా కెరీర్‌లో 100వ ఏటీపీ టూర్‌ టైటిల్‌ను ఖాతాలో వేసుకున్నాడు. అమెరికా మాజీ టెన్నిస్‌ స్టార్‌ జిమ్మి కానర్స్‌ 109 తర్వాత 100 ఏటీపీ టైటిళ్లు సాధించిన ఘనత ఫెదరర్‌దే. 2001లో తన తొలి ట్రోఫీ గెలిచిన రోజర్‌ 18 ఏళ్ల తర్వాత వందో టైటిల్‌ అందుకున్నాడు. ఈ వంద టైటిళ్లను నాలుగు ఖండాల్లో 30 ఈవెంట్లలో సాధించాడు. 50 టైటిళ్లు ఐరోపాలో, 24 ఉత్తర అమెరికాలో, 18 ఆసియాలో, 8 ఆస్ట్రేలియాలో గెలుచుకున్నాడు. బాసెల్‌, హలె రెండు టోర్నీల్లో తొమ్మిదేసిసార్లు, దుబాయ్‌లో ఎనిమిదిసార్లు ట్రోఫీ నెగ్గాడీ టెన్నిస్‌ దిగ్గజం. ప్రస్తుత ఆటగాళ్లలో రఫెల్‌ నాదల్‌ 80 మాత్రమే రోజర్‌కు సమీపంగా ఉన్నాడు. రోజర్‌ 20 గ్రాండ్‌స్లామ్‌ టైటిళ్లు గెలిచిన సంగతి తెలిసిందే.

మరో రెండు నెలల్లో ప్రారంభమయ్యే ప్రపంచకప్‌లో చోటుకోసం ముగ్గురు భారత ఆటగాళ్ల నడుమ త్రిముఖ పోటీ నెలకొందనే చెప్పాలి. భారత్‌ ఆసీస్‌ మధ్య జరగుతోన్న వన్డే సిరీస్‌, ఆపై వచ్చే ఐపీఎల్‌ సీజన్‌లో ఎవరు బాగా ఆడితే వారికి ప్రపంచకప్‌లో చోటు లభించే అవకాశాలు కనిపిస్తున్నాయి. ఇదిలా ఉండగా ప్రపంచకప్‌ జట్టు ఎంపికపై కెప్టెన్‌ కోహ్లీ స్పందించిన విషయం తెలిసిందే. ఆటగాళ్ల ప్రస్తుత ఫామ్‌, ఐపీఎల్‌ ప్రదర్శన ఆధారంగా ప్రపంచకప్‌ జట్టు ఉండబోదని కోహ్లీ తేల్చిచెప్పాడు. అయితే బీసీసీఐ సెలెక్షన్‌ కమిటీ మాత్రం ఐపీఎల్‌లో ఆటగాళ్ల ప్రదర్శన ఆధారంగా ప్రపంచకప్‌ జట్టు ఎంపిక చేస్తుందనే ఊహాగానాలు వినిపిస్తున్నాయి. ఈ నేపథ్యంలో ముగ్గురు ఆటగాళ్ల నడుమ త్రిముఖ పోటీ నెలకొందనే చెప్పాలి.

భారత్‌ ఆస్ట్రేలియా జట్ల మధ్య జరుగుతోన్న వన్డే సిరీస్‌కు దినేశ్‌కార్తిక్‌ ఆడకపోయినా ప్రపంచకప్‌ జట్టులో ఉండే అవకాశముందని సెలెక్షన్‌ కమిటీ ఛైర్మన్‌ ఎంఎస్కే ఇప్పటికే స్పష్టం చేశారు. రాబోయే ఐపీఎల్‌లో దినేశ్‌ కార్తిక్‌ కోల్‌కత్తా నైట్‌ రైడర్స్‌ జట్టును ముందుండి నడిపించనున్నాడు. ఈ నేపథ్యంలో బ్యాటింగ్‌లో మంచి ప్రదర్శన కనబరిస్తే సెలెక్టర్ల దృష్టిలో రెండో వికెట్‌కీపర్‌గా కనపడే అవకాశముంది. దీంతో ప్రపంచకప్‌లో ధోనీకి ప్రత్యామ్నయంగా దినేశ్‌ ఎంపిక ఉండొచ్చు.

ఇటీవల ఆసీస్‌ పర్యటనలో బ్యాట్‌తో నిలకడగా రాణించిన విజయ్‌శంకర్‌ బౌలింగ్‌లో మాత్రం నిరూపించుకోవాల్సిన అవసరముంది. అందుకు ఐపీఎల్‌ చక్కని వేదికగా మారనుంది. ప్రపంచకప్‌ జట్టులో ఆల్‌రౌండర్‌గా ఇప్పటికే హార్ధిక్‌ పాండ్యా దాదాపుగా ఖరారైన సందర్భంగా సెలక్షన్‌ కమిటీ రెండో ఆల్‌రౌండర్‌ను ఎంపిక చేసే వీలుంది. అయితే రవీంద్రజడేజా కూడా రెండో ఆల్‌రౌండర్‌గా బరిలో ఉన్నాడని తెలుస్తోంది. ఒకవేళ విజయ్‌శంకర్‌ ఐపీఎల్‌లో బౌలింగ్‌తో రాణిస్తే ప్రపంచకప్‌ జట్టుకు ఎంపికయ్యే అవకాశాలు ఉన్నాయి. ఇటీవల కాఫీ విత్‌ కరణ్‌ షో వివాదం కారణంగా జట్టుకు దూరమైన కేఎల్‌ రాహుల్‌ తిరిగి స్థానం సంపాదించుకున్నాడు. భారత్‌ ఆసీస్‌ మధ్య జరిగిన టీ20 మ్యాచుల్లో రాణించిన రాహుల్‌ ఐపీఎల్‌లో కింగ్స్‌ XI పంజాబ్‌ తరఫున ఆడనున్నాడు. గతేడాదిలాగే ఈ సీజన్‌లో రాణిస్తే ప్రపంచకప్‌లో మూడో ఓపెనర్‌గా మారే అవకాశముంది. రాహుల్‌ను ఉద్దేశిస్తూ కెప్టెన్‌ కోహ్లీ ఇప్పిటికే ఈ వ్యాఖ్యలు చేసిన సంగతి తెలిసిందే. దీంతో ఐపీఎల్‌లో బ్యాట్‌ ఝుళిపిస్తే మాత్రం మరో ఓపెనర్‌గా రాహుల్‌కు మంచి అవకాశం లభించేదిగా కనిపిస్తోంది.


తనకు గాయమైన ప్రతిసారీ కెప్టెన్‌ విరాట్‌కోహ్లీ ఎంతో అండగా నిలిచాడని, తనపై పెట్టుకున్న నమ్మకాన్ని వమ్ముచేయనని అన్నారు కేదార్‌జాదవ్‌. భారత్‌ ఆసీస్‌ జట్ల మధ్య తొలి వన్డే అనంతరం జాదవ్‌ మీడియాతో ముచ్చటించారు. ఈ సందర్భంగా ఆయన మాట్లాడారు. తనకు ఇప్పటివరకు చాలాసార్లు గాయాలయ్యాయని, ప్రతిసారీ జట్టు సారథి కోహ్లీ అండగా నిలిచాడని చెప్పారు. అలాగే జట్టు యాజమాన్యం కూడా ఎంతో సహకరించిందని, తనపై పెట్టుకున్న నమ్మకాన్ని వమ్ముచేయనని తెలిపారు. ఇంకా మాట్లాడుతూ  జట్టుకు అవసరమైన ప్రతిసారి శక్తివంచనలేకుండా ఆడతా. కష్ట సమయాల్లో జట్టుని గెలిపించి నా రుణం తీర్చుకుంటా. అందరి సహకారం వల్లే ఆసీస్‌పై ఇంత బాగా ఆడాను. గడిచిన రెండేళ్ల నుంచి ఆరో స్థానంలో ఆడుతున్నా. ఈ స్థానంలో నన్నే మ్యాచ్‌ ఫినిషర్‌గా భావించి జట్టు ప్రోత్సహించింది. 2017 జనవరిలో ఇంగ్లాండ్‌తో సిరీస్‌లో ఆరో స్థానంలో ఆడిన నాకు మ్యాన్‌ ఆఫ్‌ ద సిరీస్‌ లభించింది. అప్పటినుంచి జట్టు యాజమాన్యం నన్ను ఆరోస్థానంలో ఆడిస్తోంది అని జాదవ్‌ వివరించారు.

ఉగ్రవాద సంబంధాలు కలిగిన దేశాలను ప్రపంచకప్‌ నుంచి బహిష్కరించాలని బీసీసీఐ కోరిన విన్నపాన్ని ఐసీసీ తోసిపుచ్చింది. ప్రపంచకప్‌ నుంచి ఐసీసీ సభ్యత్వ దేశాలను నిషేధించడం తమ పరిధిలోకి రాదని స్పష్టం చేసింది. ఈ విషయంపై ప్రభుత్వమే నిర్ణయం తీసుకోవాలని ఐసీసీ పేర్కొంది. పుల్వామా ఉగ్రదాడిలో 40 మంది సీఆర్పీఎఫ్‌ జవాన్లు అమరులైన సంగతి తెలిసిందే. ఈ నేపథ్యంలో బీసీసీఐ  ఐసీసీకి రాసిన లేఖలో  ఉగ్రవాద సంబంధాలు కలిగిన దేశాలను ఐసీసీ నిషేధించాలని పాకిస్థాన్‌ పేరును ప్రస్తావించకుండా అందులో పేర్కొంది. ఐసీసీ ఛైర్మన్‌ శశాంక్‌ మనోహర్‌ నేతృత్వంలో దుబాయ్‌లో శనివారం ఐసీసీ సమావేశం జరిగింది. ఈ సందర్భంగా బీసీసీఐ రాసిన లేఖ ప్రస్తావనకు వచ్చినట్లు ఓ బీసీసీఐ అధికారి తెలిపారు. ఉగ్రవాద సంబంధాలు కలిగిన దేశాలను నిషేధించడం తమ పరిధిలోకి రాదని, ఈ విషయంపై ప్రభుత్వమే నిర్ణయం తీసుకోవాలని ఐసీసీ తేల్చి చెప్పిందని స్పష్టం చేశారు. బీసీసీఐ అధికారులకు ఈ విషయం తెలిసినా అవకాశం తీసుకున్నారని తీవ్రంగా వ్యాఖ్యానించినట్లు ఆయన పేర్కొన్నారు. పాకిస్థాన్‌ సూపర్‌ లీగ్‌లో అనేక దేశాల ఆటగాళ్లు పాల్గొంటారు. ఎవరూ ఇలాంటి ఫిర్యాదు చేయలేదు. ప్రపంచకప్‌లో ఆటగాళ్ల భద్రత విషయంలో మాత్రం రాజీపడటం లేదు. అందుకు తగ్గ ఏర్పాట్లు చేస్తున్నాం అని ఓ ఐసీసీ అధికారి పేర్కొన్నారు. ఈ సమావేశానికి బీసీసీఐ సెక్రటరీ అమితాబ్‌ చౌధురి హాజరయ్యారు. ఇదిలా ఉండగా ప్రపంచకప్‌లో భాగంగా జూన్‌ 16న భారత్ పాక్‌ మధ్య జరగాల్సిన మ్యాచ్‌పై స్పష్టతరాలేదు. ప్రస్తుతం భారత్‌లో నెలకొన్న ఉద్రిక్త పరిస్థితుల దృష్ట్యా ఆ మ్యాచ్‌ను రద్దు చేయాలని వస్తోన్న డిమాండ్‌పై టీమిండియా పాలక మండలి ఏ నిర్ణయం తీసుకోలేదు. ప్రభుత్వాన్ని సంప్రదించాకే తమ నిర్ణయాన్ని ప్రకటిస్తామని ఓ బీసీసీఐ అధికారి వివరించారు.

అరచేతిలో ఉన్న నోట్లవైపు చూశాడు సుందరమూర్తి. అన్నీ పది రూపాయల నోట్లు. అప్పటికే అతను ఆ నోట్లను రెండుసార్లు లెక్కపెట్టాడు.చేతిలో ఉన్న బస్సు టికెట్టునీ దానిమీద ఉన్న ధరనూ చూశాక  సందేహం లేదు, కండక్టర్‌ తనకి పది రూపాయలు ఎక్కువ ఇచ్చేశాడు అన్న నిర్ధారణకొచ్చాడు సుందరమూర్తి. కొంచెం దూరంలో ఉన్న బస్సు కండక్టర్‌ వైపు దృష్టి సారించాడు. కండక్టర్‌ టికెట్లు ఇస్తూ ప్రయాణీకుల నుండి డబ్బులు తీసుకుంటూ కాస్త బిజీగా ఉన్నాడు.

ఈ టికెట్ల హడావుడిలో కండక్టర్‌ తనకి పది రూపాయలు ఎక్కువ ఇచ్చాడో లేక ఒక నోటుకి మరోనోటు అంటుకుపోయి ఒక నోటు ఎక్కువ వచ్చిందో ఏమో అనుకున్నాడు సుందరమూర్తి.
ఆ నోట్లు జేబులో పెట్టుకోబోతుంటే ఏదో తెలియని ఇబ్బంది అనిపించింది అతనికి. తను చేస్తున్నది కరెక్టేనా అనుకున్నాడు.
పది రూపాయలు కండక్టర్‌కి ఇచ్చేస్తేనో  అన్న ఆలోచనని మధ్యలోనే తుంచేశాడు.
ఇది చిన్న విషయం. దీనికోసం ఇంత మథనపడటం దేనికి  బస్సుల్లో ఇది మామూలే. కొంతమంది ఉద్యోగులు  ప్రయాణీకులకు చిల్లర ఇవ్వవలసినప్పుడూ చిల్లరలేదని చెప్పినప్పుడూ జరిగే తగాదాలు, కొంతమంది ప్రయాణీకులు చిల్లర వదిలేసి వెళ్ళిపోవడం ఎన్నోసార్లు తను చూశాడు. దీనికోసం ఇంత ఆలోచన అనవసరం.
సుందరమూర్తి తనని తాను సమాధానపరుచుకుని చేతిలో ఉన్న పది రూపాయల నోట్లను జేబులో పెట్టుకుని సర్దుకుని రిలాక్స్‌డ్‌గా కూర్చుంటూ ఒకసారి కండక్టర్‌ వైపు చూశాడు.
కండక్టర్‌ తన పనిలో నిమగ్నమై ఉన్నాడు.



సుందరమూర్తి ప్రభుత్వ కళాశాలలో తెలుగు అధ్యాపకుడిగా పనిచేస్తున్నాడు. అతని పాండిత్య పటిమా, బోధనా విధానమూ అతనికి మంచి గుర్తింపు తెచ్చాయి. విద్యార్థులు కూడా అతని కలాసంటే ఆసక్తి చూపిస్తారు.
పుస్తక పఠనం మీద ఉన్న ఆసక్తి వల్ల సుందరమూర్తి ఎన్నో గ్రంథాలూ పురాణాలూ అనేక పుస్తకాలూ చదివాడు. అది అతనికి ఎంతో ఉపయోగపడింది.
కొన్ని దేవాలయాల్లో ఆధ్యాత్మిక ప్రవచనాలకీ సాహితీ సభల్లో ప్రసంగాలకీ అతన్ని ఆహ్వానిస్తుండేవారు. ఆ సందర్భాల్లో అతను అద్భుతంగా మాట్లాడటం జరిగేది. మానవ బలహీనతల గురించీ పాటించవలసిన విలువల గురించీ చెప్పేవాడు.
అతని భార్య ఆ పాయింటు మీదే తన వాగ్బాణం ప్రయోగించింది.
మీటింగుల్లో పెద్ద పెద్ద స్పీచులిస్తారు. మానవత్వం కలిగి ఉండాలి, ఒకరికి సాయం చేయడం చాలా గొప్ప విషయం, మనకి ఉపకారం చేసినవారిని మరచిపోకూడదు, ఒకరి డబ్బు ఆశించకూడదు . అంటూ చాలా చాలా విషయాలు చెబుతుంటారు. అవన్నీ చెప్పడం వరకేనా.
అరె, అసలు విషయం చెప్పకుండా ఏమిటీ దాడి.
లేకపోతే ఏమిటండీ. మా బాబాయి ఈ పది రోజుల్లో రెండుసార్లు ఫోను చేసి మీకో పని అప్పచెప్పి మిమ్మల్ని స్వయంగా వెళ్ళి కనుక్కోమన్నాడు. మీరు వాయిదాలు వేస్తున్నారు కానీ గుమ్మం దిగారా
మన పెళ్ళయిన కొత్తలో మా బాబాయి మనకెంత సహాయం చేశాడు.
నేను ఈరోజే వెళతాను సరేనా అని సుందరమూర్తి భార్య వాక్‌ ప్రవాహానికి అడ్డుకట్టవేశాడు. భార్య ఎత్తిపొడుపులుకన్నా బయలుదేరడమే మంచిదన్న ఉద్దేశ్యంతో పెట్టుకున్న ప్రయాణం ఇది అనుకున్నాడు సుందరమూర్తి.



సుందరమూర్తికి భార్య తనని వేసిన ప్రశ్నలో న్యాయం ఉందనిపించింది.చెప్పడానికేనా చేతల్లో ఉండవా అన్నట్టు అడిగింది. చెప్పడం సులువు అన్న విషయం అందరికి తెలిసిందే అయినా తను కూడా దాన్నే అనుసరించినట్టుగా ఉంది. పది రూపాయలకి తను కక్కుర్తిపడటం జరిగింది. మాట్లాడకుండా జేబులో పెట్టేసుకున్నాడు. మనుషుల్లో ఉండే బలహీనతగా దానికి తానేమీ అతీతుడుకాడని సమర్థించుకోవచ్చు కానీ ఆ భావన తన మనస్సుకి అంతగా నచ్చడం లేదు.సుందరమూర్తి ఆలోచనల్ని చెదరగొడుతూ రోడ్డుమీద చిన్నగా కలకలం వినిపించింది.
బస్సు నెమ్మదిగా ఆగింది.
ఏమి జరిగిందా అని ముందుకు చూస్తే అనేక వాహనాలు ఆగి ముందుకు వెళ్ళడానికి వీలులేనట్లుగా జనం గుంపులుగా కనిపించారు. విషయం ఏమిటా అని ఆరాతీస్తే ఏదో రాజకీయ పార్టీ చేస్తున్న ఊరేగింపు సందర్భంగా అలా ట్రాఫిక్‌జామ్‌ అయ్యిందని తెలిసింది.
ఇదంతా వెంటనే క్లియరయి బస్సు బయలుదేరితే తను గమ్యం చేరడానికి కనీసం అరగంట పడుతుంది, లేదంటే ఇంకా ఎక్కువ పడుతుంది అనుకున్నాడు సుందరమూర్తి. బస్సు కిటికీ దగ్గర పళ్ళూ పూలూ తినుబండారాలూ అమ్మే చిల్లర వ్యాపారస్తుల కేకలతో కోలాహలంగా ఉంది. బస్సులో కొంతమంది వాళ్ళ దగ్గర ఏవో కొనుక్కుంటున్నారు.
రోడ్డు మీద హడావుడి కాస్త తగ్గినట్టుగా కనిపించి వాహనాలు బయలుదేరడానికి సిద్ధపడుతున్నాయి. ఇంతలో వెనక సీటులో కూర్చున్న ఎవరో బయట చిల్లర వ్యాపారితో ఒక రూపాయి కోసం గొడవపడి కేకలు వేస్తున్నాడు. నీ డబ్బయితే గట్టా ఇంకొకరి డబ్బులయితే తేరగా తీసుకుంటావా అని, ఒక బూతుమాట జోడించాడు. బస్సు కదిలింది.

ఆ స్టాపులో చాలామంది ప్రయాణీకులు దిగిపోయారు. ఇద్దరు బస్సెక్కారు. బస్సు కొంచెం ఖాళీగా ఉంది. ఇంకో పావుగంటలో తను దిగిపోవచ్చు అనుకున్నాడు సుందరమూర్తి. కండక్టర్‌ కొత్తగా ఎక్కిన ఇద్దరు ప్రయాణీకులకి టికెట్లు ఇచ్చి ఖాళీగా ఉన్న సీటులో రిలాక్స్‌డ్‌గా కూర్చున్నాడు.
తన సీటులోంచి నెమ్మదిగా లేచి కండక్టర్‌ వైపు నడిచాడు సుందరమూర్తి. అతని రాకని గమనించిన కండక్టర్‌ మాస్టారూ, మీ స్టాప్‌ రావడానికి ఇంకా పది నిమిషాలు పైగా పడుతుంది. ఇలా కూర్చోండి అన్నాడు తన పక్కనున్న ఖాళీ సీటు చూపిస్తూ.
సుందరమూర్తి కూర్చుంటూ దిగడానికి కాదు, మీకోసం వచ్చాను అన్నాడు. నా కోసమా కండక్టర్‌ ఆశ్చర్యంగా అడిగాడు.
సుందరమూర్తి తలూపి తన జేబులో చెయ్యిపెట్టి డబ్బులు తీయబోతుండగా కండక్టర్‌ అడిగాడు మాస్టారూ, ఈమధ్య గుళ్ళో మీ ప్రసంగాలు ఏమీ జరిగినట్లులేదే.సుందరమూర్తి జేబులో నుండి తీసిన పది రూపాయల నోటుని చేతిలో పట్టుకుని నేను మీకు తెలుసా అనడిగాడు.
ఎందుకు తెలీదు మాస్టారూ, మా అబ్బాయి మీ శిష్యుడు. మీ అబ్బాయా  పేరేంటి, ఏ క్లాసు  కండక్టర్‌ చెప్పిన వివరాలు విని బాగా చదువుతాడు అన్నాడు సుందరమూర్తి. కండక్టర్‌ మొహం వికసించింది.

మావాడే చెప్పాడు మీరు పద్యాలు ఎంతో రాగయుక్తంగా పాడతారనీ మీ పాఠం వింటుంటే ఎంతో బాగుంటుందనీ మంచి నడవడిక గురించి చెబుతారనీ అన్నాడు. సుందరమూర్తి ఇబ్బందిగా మొహంపెట్టి ఏదో అభిమానంతో మీరు అలా అంటున్నారు కానీ నేను మామూలు ఉపాధ్యాయుణ్ణి అన్నాడు.లేదు మాస్టారూ, నేను అభిమానంతోనో ముఖస్తుతి కోసమో అలా అనలేదు. మా అబ్బాయి చెప్పిన విషయం నిజమని నాకు కూడా తెలుసు.సుందరమూర్తి అతనివైపు అర్థంకానట్టు చూశాడు.
మీరు ప్రవచనాలు చెప్పడానికి వచ్చే వేణుగోపాలస్వామి గుడికి దగ్గరలోనే మా ఇల్లు. నేను చాలాసార్లు మీ కార్యక్రమానికి వచ్చాను. మీరు చెప్పే అనేక విషయాలు ఉదాహరణలతో చెప్పడం వల్ల మనసుకి చాలా హత్తుకునేవి. నిజాయతీగా ఉండటానికి ప్రయత్నం చేయాలనే ఆలోచన కలిగేది కండక్టర్‌ చెప్పడం ఆపి అడిగాడు నాకోసం వచ్చానన్నారు దేనికి సుందరమూర్తి చేతిలో ఉన్న పది రూపాయల నోటు అతనికిచ్చి మీరు ఇందాక పది రూపాయల నోటు ఎక్కువ ఇచ్చారు. అది మీకు ఇవ్వాలని వచ్చాను అన్నాడు.
కండక్టర్‌ అతని చేతిలోని పది రూపాయల నోటు తీసుకుని థ్యాంక్స్‌ మాస్టారూ అన్నాడు. సుందరమూర్తి తలూపాడు. మీకు రెండోసారి కూడా థ్యాంక్స్‌ చెబుతున్నాను మాస్టారూ అన్నాడు కండక్టర్‌. రెండోసారా  అర్థంకానట్టు అడిగాడు సుందరమూర్తి.

అవును మాస్టారూ, మొదటి థాంక్స్‌  నా పది రూపాయలు నాకిచ్చినందుకు రెండోది  నా నమ్మకం దెబ్బతిననందుకు.నాకు మీరంటున్నది అర్థంకావడం లేదు.నేనే కావాలని మీకు పది రూపాయలు ఎక్కువ ఇచ్చాను మాస్టారూ.
సుందరమూర్తి చకితుడై మీరే కావాలని ఎక్కువ ఇచ్చారా ఎందుకు  అడిగాడు. మీరు టికెట్టు తీసుకుంటుండగా నాకు అకస్మాత్తుగా ఒక ఆలోచన వచ్చింది. విలువల గురించీ నిజాయితీ గురించీ మీరు చెబుతున్నారు కదా  వాటిని మీరు కొంచెమైనా పాటిస్తారా లేదా  లేకపోతే చెప్పడం వరకేనా  అన్న భావం కలగడంతో పది రూపాయలు మీకు ఎక్కువ ఇచ్చాను. ఆ డబ్బు మీరు నాకు వెనక్కి ఇచ్చేస్తారని ఏదో గట్టి నమ్మకం. మీ పరీక్షలో నేను పాసయ్యానంటారా  అయ్యయ్యో, అంతమాట అనకండి. లోకంలో విలువలు పాటిస్తూ కాస్తయినా నిజాయతీగా ఉండే జనం ఉన్నారని నా నమ్మకం. మీరూ అలాంటివారేననీ మీరు చెప్పేది మనస్ఫూర్తిగానే చెబుతారనీ అనుకుంటాను. అందుకే థ్యాంక్స్‌ చెప్పాను. మీరు మరోలా అనుకోకండి.

ఇంతలో బస్సు ఆగింది. అది సుందరమూర్తి దిగవలసిన చోటు. అది గమనించిన సుందరమూర్తి సీటులోంచి లేవగానే కండక్టర్‌ అతనితో ఏమీ అనుకోకండి మాస్టారూ అన్నాడు.
సుందరమూర్తి ఫరవాలేదన్నట్టుగా చేయి పైకెత్తి కండక్టర్‌తో మీ అబ్బాయిని బాగా చదవమన్నానని చెప్పండి. ఆదివారం గుళ్ళో నా కార్యక్రమం ఉంది రండి అంటూ బస్సు దిగాడు. కండక్టర్‌ తలూపాడు. బస్సు కదిలింది.
తను పొరపాటు చేయకుండా వెంట్రుకవాసిలో తప్పించుకున్నాడు. దానివల్ల కొంపలేమీ మునిగిపోకపోయినా ఏ కొద్దిమంది ఆలోచనల్లో అయినా మార్పు రావచ్చు. మాటలకూ చేతలకూ పొంతన ఉండాలన్న విషయం అందరికి తెలిసిందే అయినా వేదికల మీద మాట్లాడే తనలాంటివాళ్ళను అతి కొద్దిమంది అయినా గమనిస్తూ ఉంటారన్నది తనకు తెలిసిన కొత్త నిజం. ఈ అనుభవం తనకు  తన ప్రవర్తనను అనుక్షణం గమనించుకుంటూ సరైన దారిలో నడిచేలా ఉపయోగపడుతుంది. సుందరమూర్తి తన మనసులో చెలరేగుతున్న ఆలోచనల్ని పక్కకి తప్పిస్తూ ముందుకు చూశాడు. తను దిగిన బస్సు వెళ్ళిపోతూ కనిపించింది. తను వెళ్ళవలసిన గమ్యంవైపు అతని అడుగులు వడివడిగా పడ్డాయి.

శివయ్యకు భక్తులంటే ప్రీతి. భక్తులకు శివుడంటే నమ్మకం. అందుకే శైవులు దేవదేవుడిని ప్రతిరోజూ అర్చిస్తూ నిత్య శివరాత్రిని జరుపుకుంటారు. ఆద్యంత రహితుడిని ఎన్నిసార్లు స్తుతించినా తనవితీరదంటూ పక్షానికీ, మాసానికీ, సంవత్సరానికీ ఒక్కో శివరాత్రిపేరుతో దేవదేవుడిని అభిషేకిస్తారు. వాటన్నింటిలో విశిష్టమైంది మాఘ బహుళ చతుర్దశి నాటి మహాశివరాత్రి.

విద్యలన్నింటిలోనూ వేదం గొప్పదని చెబుతారు. అందులోనూ సంహితాకాండలోని రుద్రమూ, దానిలోనూ ఓం నమఃశివాయ అనే పంచాక్షరీ మంత్రం, వీటన్నింటిలోనూ శివ అనే రెండక్షరాలు చాలా విశేషమైనవని శాస్త్రవచనం. శివనామాన్ని నారాయణుడు యోగనిద్రలో జపిస్తాడని ప్రతీతి.
మూడుమూర్తులకును మూడులోకములకు మూడుకాలములకు మూలమగుచు భేదమగుచు తుదికభేదమైయొప్పారు బ్రహ్మమనగ నీవె ఫాలనయన.సృష్టి స్థితి లయ కారకులైన మూడు దేవతామూర్తులకూ, భూతభవిష్యత్‌ వర్తమానమనే మూడుకాలాలకూ, ముల్లోకాలకూ ఆధారమై ఉంటూ, వాటిలోనే లీనమైపోతూ, చివరకు తనలోనే ఐక్యం చేసుకునే ఒకేఒక అణుస్వరూపం శంకరుడంటూ అత్యంత భక్తితో కీర్తిస్తాడు పోతన భాగవతంలో. అలాంటి శివుడు లింగాకారంలో ఉద్భవించిన రోజునే మహాశివరాత్రిగా పేర్కొంటారు. హిందువులకు ముఖ్యమైన పండగల్లో ఇది ఒకటి. ప్రతి నెలా వచ్చే కృష్ణచతుర్దశిని మాసశివరాత్రిగా జరుపుకుంటారు. అయితే శివరాత్రులన్నింటిలో విశేషమైందీ అత్యంత పవిత్రమైందీ మహాశివరాత్రే. సాధారణంగా ఏ పండగనైనా పగటిపూట మాత్రమే చేసుకుంటారు. కానీ శివరాత్రి నాడు మాత్రం ఉపవాసాలూ మౌనవ్రతాలతో పగటివేళ ఎంత భక్తిగా శివయ్యను పూజిస్తారో, అభిషేకాలూ పారాయణలూ జాగారాలతో రాత్రిపూట కూడా అంతే విశేషంగా అర్చిస్తారు. అందుకే శివరాత్రి వ్రతాన్ని అహోరాత్రి వ్రతమంటారు.


శివ అంటే శంకరుడు. రాత్రి అంటే పార్వతి. వీరిద్దరి కలయికే శివరాత్రి. శివపార్వతులకు కల్యాణం జరిగిన రాత్రే శివరాత్రి. వీరికి ముందు వివాహమైన దంపతులు పురాణాల్లో కనిపించరు. అందుకే పార్వతీపరమేశ్వరులను ఆదిదంపతులుగా కీర్తిస్తారు. వీరిద్దరి కల్యాణం జగత్కల్యాణానికి నాంది అయింది కాబట్టే శివరాత్రి విశ్వానికి పండగ రోజైంది. ఒకరోజు తమలో ఎవరు గొప్ప అనే విషయంలో బ్రహ్మ, విష్ణువుల మధ్య వాగ్వివాదం జరిగింది. వాదన ముదిరి ప్రళయంగా మారడంతో ఈశ్వరుడు వారిద్దరి మధ్యా తేజోలింగంగా ఉద్భవించి, వారికి జ్ఞానాన్ని ఉపదేశించింది కూడా శివరాత్రి రోజే. అందుకే మాఘబహుళ చతుర్దశి రోజు అర్ధరాత్రి సమయాన్ని లింగోద్భవ కాలంగా భావించి శివారాధనలూ, శివార్చనలూ చేయడం ఆనవాయితీ.

అయిదు శివరాత్రులు
మహాశివరాత్రి రోజున శాస్త్రోక్తంగా శివయ్యను ఆరాధించినా, ఎలాంటి మంత్రాలూ తెలియక కేవలం భక్తితో శివలింగం మీద చెంబుడు నీళ్లుపోసినా రెండూ తనకి సమానమే అంటాడు కైలాసనాథుడు. భక్త కన్నప్ప ఉదంతం ఈ కోవకు చెందిందే. హైందవ సంప్రదాయంలో నిత్య, పక్ష, మాస, మహా, యోగ అనే అయిదు రకాల శివరాత్రులు ఉన్నాయని పురాణాలు తెలియజేస్తున్నాయి. రోజూ శివుడిని ఆరాధించడం నిత్య శివరాత్రి. పక్షానికి ఒక రోజు శివపూజ చేయడం పక్ష శివరాత్రి. మాసంలో ఒక రోజు దేవదేవుడిని అర్చించడం మాస శివరాత్రి. అలాగే
మాఘ బహుళ చతుర్దశిని మహాశివరాత్రి అంటారు. సాధకుడు తన యోగమహాత్మ్యంతో యోగనిద్రకు ఉపక్రమించడాన్ని యోగశివరాత్రిగా పేర్కొంటారు.

శివరాత్రి రోజు శివుణ్ణి లింగాత్మకంగా ఆరాధించినవారికి మోక్షం లభిస్తుందని పురాణాల ఉవాచ. శివపురాణంలో శివరాత్రి పూజావిధానాన్ని శ్రీకృష్ణుడికి ఉపమన్యు మహర్షి వివరించాడు. ఆ రోజు శివుడిని అర్చన, ఉపవాసం, జాగారం అనే మూడు పద్ధతుల్లో పూజిస్తారు. శివరాత్రికి ముందురోజు ఒంటిపూట చేసి, మరుసటి రోజంతా ఉపవాసం ఉండాలి. రాత్రి జాగారం చేస్తూ శివలింగానికి నాలుగు జాముల్లో నాలుగు రకాల పూజలు చేయాలి. మొదటి జాములో పాలాభిషేకం చేసి, పద్మాలతో పూజించి, పులగం నైవేద్యంగా పెట్టాలి. రెండో జాములో పెరుగుతో
అభిషేకం, తులసీదళార్చన, పాయసం నైవేద్యం మూడో జాములో నెయ్యితో అభిషేకం, మారేడుదళార్చన, నువ్వుల పొడితో చేసిన పదార్థాలను నివేదించాలి. నాలుగోజాములో తేనెతో అభిషేకం, నల్లకలువలతోపూజ, అన్నాన్ని నైవేద్యంగా పెట్టాలి. మహాశివరాత్రి రోజున శివలింగాన్ని ప్రతిష్ఠ చేసినా, శివపార్వతులకు కల్యాణం జరిపించినా, చూసినా పుణ్యమేనంటారు.

కొండల్నీ గుట్టల్నీ పచ్చని చెట్లనీ నీలి సరస్సుల్నీ సాహసక్రీడల్నీ ఉద్యానవన అందాల్నీ ఏకకాలంలో ఆస్వాదిస్తూ ప్రకృతి ఒడిలో ప్రశాంతంగా సేదతీరాలంటే తమిళనాడులోని సేలం పట్టణ సమీపంలోని ఎరకాడు కొండ ప్రదేశాన్ని సందర్శిస్తే చాలు అంటూ ఆ పర్యటన విశేషాలను చెప్పుకొస్తున్నారు బెంగళూరుకి చెందిన స్వామి.

బెంగళూరులో నివసించేవాళ్లకి వారాంతంలో విహరించడానికి స్థలాలు వెతుక్కోవాల్సిన అవసరమే లేదు. అయితే ఈసారి మేం 220 కి.మీ. దూరంలో ఉన్న ఎరకాడు హిల్‌స్టేషన్‌కి వెళ్లి రావాలనుకున్నాం. ఇది తమిళనాడులోని సేలం పట్టణానికి 30 కి.మీ. దూరంలో ఉండటంతో కారులో హోసూరు మీదుగా బయలుదేరాం. ఎత్తైన కొండలూ పచ్చని చెట్ల మధ్య వెడల్పాటి రోడ్డుమీద ప్రయాణం హాయిగా సాగింది. దాదాపు 130 కి.మీ.వరకూ ప్రయాణించాక ఎరకాడుకి రెండు దారుల్లో వెళ్లొచ్చని చెప్పడంతో మేం దేవట్టిపట్టి మీదుగా వెళ్లాం. ఈ దారి కాకుండా మరొకటి సేలం పట్టణం మీదుగా వెళ్లొచ్చు. అప్పటికే సాయంత్రం ఐదు గంటలయింది. దారిలో చిన్న చిన్న గ్రామాలు మాత్రమే తగులుతున్నాయి. మిగిలిన ప్రదేశమంతా అరణ్యమే. గాఢమైన నిశ్శబ్దమే. జనసంచారం అస్సలు లేదు. వాతావరణం ఆహ్లాదకరంగా ఉంది. కానీ వర్షానికి అక్కడక్కడా రోడ్లు కొట్టుకుపోవడంతో గతుకులు ఉన్నాయి. కాసేపటికి చీకట్లు కమ్ముకొచ్చాయి. దాంతో మాకు గుండెల్లో భయం మొదలైంది. చిమ్మచీకటిలో మా వాహనం ఒక్కటే ముందుకు వెళుతోంది. అలాగే ప్రయాణిస్తూ ఏడుంపావుకల్లా ఎరకాడుకి చేరుకుని బతికాం రా దేవుడా అనుకున్నాం.

నేరుగా మా వసతి గృహానికి వెళ్లాం. అది లేక్‌ఫారెస్ట్‌ హోటల్‌. ఈస్ట్‌లైన్‌ కాఫీ ఫామ్‌ ఎస్టేట్‌లో కట్టిన ఈ హోటల్‌ చూడ్డానికి ఆంగ్లో ఇండియన్‌ శైలిలో ఉంది. ఈ ఫామ్‌హౌస్‌ ఎరకాడు సరస్సు గట్టున ఉండటంతో చుట్టూ ప్రకృతి ఎంతో బాగుంది. ఉదయాన్నే లేచి రెస్టరెంట్‌ వాళ్ల బ్రేక్‌ఫాస్ట్‌ చేసి దాని చుట్టూ ఉన్న పూలమొక్కలూ చెట్లూ అన్నీ చూసుకుంటూ మధ్యాహ్నం సమయానికి గౌరీ ఎస్టేట్‌కి చేరుకున్నాం. అక్కడే ఉన్న చిన్న సరస్సులో కాసేపు బోటింగూ ఫిషింగూ చేసి ట్రెకింగ్‌కి వెళ్లాం. రెండు గంటలపాటు సాగిన ఆ ట్రెకింగ్‌ ఓ వింత అనుభూతిని అందించింది. తరవాత కాఫీతోటల్లో నడుస్తూ కాఫీ, మిరియాలు, బత్తాయి, అంజీర్‌, రామాఫలం వంటి చెట్లన్నింటినీ చూశాం. అంజీర్‌ చెట్లు చాలా పెద్దవిగా ఎత్తుగా ఉన్నాయి. వీటిల్లో కొన్ని 150 సంవత్సరాల నాటివి కూడా ఉన్నాయి. కొన్ని చెట్ల కాండాలు డొల్లలు కావడంతో తొర్రల్లోకి నడిచి వెళ్లేలా ఉన్నాయి. 

అక్కడినుంచి కొండ పై అంచులో ఉన్న కాలి బాటలో నడుచుకుంటూ వెళ్లాం. దాదాపు గంటన్నర సేపు మరో ప్రపంచంలో విహరిస్తున్నట్లే అనిపించింది. పచ్చనిచెట్లూ మేఘాలను తాకుతున్న కొండలూ వాటి మధ్యలో లోయలూ మధ్యమధ్యలో రాళ్లను దాటుకుంటూ ఎత్తుపల్లాల దారిలో సాగింది మా నడక. హెవెన్స్‌ లెడ్జ్‌ అనే వ్యూపాయింట్‌ దగ్గరకు చేరేసరికి 4.30 గంటలు అయింది. అక్కడి నుంచి సూర్యాస్తమయం అద్భుతంగా ఉంటుందట. అది చూడొచ్చనుకుని ఎంతో సంబరపడ్డాం. కానీ ఉన్నట్టుండి మబ్బులు కమ్మడంతో మంచి కాఫీ తాగి వెనక్కి తిరిగాం. సాయంకాలం ఒకటే కుంభవృష్టి. దాంతో రాత్రికి వెళ్లాల్సిన సఫారీని మర్నాటికి మార్చుకున్నాం. ఆ సాయంత్రం హోటల్లోనే గడపక తప్పలేదు.

మర్నాడు ఉదయాన్నే అల్పాహారం తిని ఎరకాడు సరస్సుకి చేరుకున్నాం. దక్షిణాది రాష్ట్రాల్లోని హిల్‌స్టేషన్లన్నింటిలోకీ సహజసిద్ధంగా ఏర్పడిన సరస్సు ఏదైనా ఉందీ అంటే అది ఎరకాడే. సరస్సు మధ్యలో ఓ ఫౌంటెయిన్‌ కూడా ఏర్పాడు చేశారు. సరస్సు చుట్టూ జింకల వనం, లీజర్‌ పార్కు ఏర్పాటు చేశారు. బోటింగ్‌ సౌకర్యం ఉండటంతో పడవలో ఓ అరగంట సేపు హాయిగా విహరించాం. సరస్సులో నీళ్లు ఎంతో స్వచ్ఛంగా ఉన్నాయి. చుట్టూ ఉన్న చెట్ల రంగు అందులో ప్రతిఫలిస్తుండటంతో దీన్ని ఎమరాల్డ్‌ లేక్‌ అనీ పిలుస్తారు. దీనికి సమీపంలోనే ఉన్న అన్నా పార్కులో ఏటా మే నెలలో ఫ్లవర్‌ షో జరుగుతుంది. దీని లోపల జపనీస్‌ ఉద్యానవనం చూడ్డానికి ఎంతో బాగుంది. 

తరవాత అక్కడి నుంచి కిలియూర్‌ జలపాతానికి బయలుదేరాం. అక్కడ కారు పార్కు చేసుకున్నాక కాస్త దూరం నడిచి మెట్లు దిగి వెళ్లాలి. దాదాపు 250 మెట్లు దిగితే గానీ జలపాతం దగ్గరున్న కొండ దగ్గరికి చేరుకోలేం. జలపాత నీటి ప్రవాహం మరీ వేగమూ నెమ్మదీ కాకుండా ఉంది. మరీ ఎక్కువ లోతు లేకపోవడంతో నీళ్లలోకి వెళ్లి కాసేపు అక్కడ సరదాగా గడపొచ్చు. అయితే మెట్లు దిగడం పెద్దవాళ్లకి కాస్త కష్టమే. మేం కష్టపడి కిందకి దిగినందుకు ఫలితం దక్కిందని సంబరపడ్డాం. కాసేపు అక్కడ గడిపిన తరవాత బొటానికల్‌ గార్డెన్స్‌ దగ్గరకు వెళ్లాం. ఇక్కడ రెండు ఉద్యానవనాలు ఉన్నాయి. ఒకదాన్ని రాష్ట్ర ప్రభుత్వం, మరొకదాన్ని కేంద్ర ప్రభుత్వం నడుపుతున్నాయి. కేంద్ర ప్రభుత్వం నిర్వహించే ఉద్యానవనంలో మొక్కల పెంపకం గురించిన శిక్షణ తరగతులు కూడా ఉంటాయి. అయితే దానికి సంబంధించిన టిక్కెట్టును ముందే ఆన్‌లైన్‌లో బుక్‌ చేసుకోవాలి. దాంతో మేం అక్కడికి వెళ్లలేకపోయాం. గులాబీ ఉద్యానవనాన్ని మాత్రం ఆసాంతం ఆస్వాదించాం. అందులో చిన్నగా ఉండే బటన్‌ రోజాల నుంచి అతి పెద్ద గులాబీ వరకూ ఎన్నో రకాలు కనువిందు చేస్తాయి. ఆకుపచ్చని గులాబీలనూ చూడొచ్చు. ఆసక్తి ఉన్నవాళ్లు ఆ మొక్కల్ని కొనుక్కోవచ్చు కూడా. 

తరవాత ఆర్థర్‌ సీట్‌ అనే పాయింట్‌కి వెళ్లాం. అక్కడి నుంచి ఎరకాడు పట్టణం, సర్వరాయన్‌ శిఖరం, సరస్సు కనిపిస్తాయి. అక్కడికి వెళ్లే రోడ్డు మాత్రం నిట్టనిలువుగా ఉంటుంది. సాయంత్రం నైట్‌ సఫారీకి టొయోటా వేసుకుని వచ్చాడో యువకుడు. అతను విచిత్రమైన వేషధారణతో ఉన్నాడు. అక్కడ పెద్దగా జంతువులేమీ ఉండవు కానీ రెండుగంటలపాటు గుట్టలమీదా కాఫీ తోటల్లో ప్రయాణించడం చిత్రమైన అనుభూతిని అందించింది. వెనకాల ఉన్న ట్రైలర్‌లోకి వెళ్లి నించోవడంతో మరింత థ్రిల్లింగ్‌గా అనిపించింది. మేం బయలుదేరగానే రెండు ఎలుగుబంట్లు కనిపించాయి. అవి మావైపే తీక్షణంగా చూడటంతో మేం వాటివైపు వెళ్లలేదు. ఆ గుట్టల్లో ఎగిరెగిరి పడుతూ ప్రయాణించడం నిజంగా సాహసమే. తరవాత ఓ వ్యూపాయింట్‌ దగ్గరకు వెళ్లి పైనుంచి కిందకి హెయిర్‌పిన్‌ ఆకారంలో ఉన్న రహదారిని చూశాం. తరవాత మరో ఎకో పాయింట్‌ దగ్గరకు వెళ్లాం. అక్కడి నుంచి చూస్తే సేలం పట్టణం మొత్తం కనిపిస్తుంది. తరవాత మేం బ్రిటిష్‌ కాలం నాటి టిప్పరరీ కొలొనియల్‌ బంగ్లాకి వెళ్లాం. దీన్ని 1900 కాలంలో చార్లెస్‌ డికెన్స్‌ అనే ఆంగ్లేయుడు నిర్మించాడు. దీని చుట్టూ ఉన్న సువిశాలమైన కాఫీ తోటలో పనసచెట్లు, అవకాడో, అరటి, అడవి పసుపు, మిరియాలు ఇలా రకరకాల చెట్లు ఉన్నాయి. 1970లో దీన్ని స్థానికులు కొనుగోలు చేశారట. 

20 మందికి సరిపడే ఆ వసతి గృహాన్ని సందర్శకులకి అద్దెకు ఇస్తుంటారట. అక్కడి నుంచి చూస్తే లోయ మొత్తం కనిపిస్తుంది. ముఖ్యంగా ఇక్కడే ఉన్న ఓ వ్యూపాయింట్‌ నుంచి చూస్తే కొన్ని రాళ్లు తెల్లగా అచ్చం ఏనుగు దంతాల్లా కనిపిస్తాయి. అక్కడ దొరికే నల్లని గ్రానైట్‌ రాయికి పూర్తి వ్యతిరేకంగా ఉండడంతో అవి ఉల్కాపాతం వల్ల ఏర్పడి ఉంటాయని చెబుతారు.

తరవాత ఎరకాడు కొండలకి ఆగ్నేయ దిశలో లేడీస్‌ సీట్‌ ఉంది. ఆ ప్రదేశంలో కొన్ని రాళ్లు కూర్చోవడానికి వీలుగా సహజసిద్ధంగా ఏర్పడ్డాయి. బ్రిటిషర్ల కాలంలో ఓ ఇంగ్లిష్‌ మహిళకి ఈ ప్రదేశం ఎంతో ఇష్టమట. ఆమె అక్కడ కూర్చుని రోజూ సూర్యాస్తమయాన్ని చూడటంతో దాన్ని ఆ పేరుతో పిలిచేవారట. తరవాత స్థానికులు మగవాళ్లకీ పిల్లలకీ కూడా సీట్లు కావాలని అనడంతో ప్రభుత్వం దానికి పక్కనే మరో రెండు వ్యూ పాయింట్‌లను ఎంపిక చేసి వాటికి జెంట్స్‌ సీట్‌, చిల్డ్రన్స్‌ సీట్‌ అని పేర్లు పెట్టిందట. 

ఇక్కడికి సమీపంలోనే సర్వరాయన్‌ పీఠభూమి అనే ఓ కొండ ఉంది. దానిమీద నుంచి చుట్టూ చూస్తే కొండలూ లోయలూ సరస్సులూ అద్భుతంగా కనిపిస్తాయి. ఈ కొండమీద ఉన్న ఆలయం చీకటి గుహలో ఉంటుంది. ఈ సర్వరాయన్‌ కొండనీ కావేరీ నదినీ సూచిస్తూ గుడిలో స్వామి సర్వరాయన్‌ రూపంలోనూ దేవి కావేరీ మాత రూపంలోనూ కొలువయ్యారట. ఏటా మే నెలలో వేలాదిమంది గిరిజనులు ఇక్కడ రంగుల వేడుకని జరుపుకుంటారు.

ఎరకాడు పట్టణంలోని మాంట్‌ఫోర్ట్‌ స్కూలుని చూసి తీరాల్సిందే. 1917లో కట్టించిన ఈ స్కూల్లో అందమైన ఉద్యానవనాలూ ఈతకొలనులూ విశాలమైన భవంతులూ చూడ్డానికి ఎంతో అందంగా ఉంటాయి. వాటిల్లో లేడీస్‌ స్లిప్పర్‌ అనే కీటకాల్ని తినే పూలనీ చూడొచ్చు. ముఖ్యంగా మొక్కల ప్రేమికులకి ఈ ప్రదేశం కన్నులపండగే. అలాగే ఇక్కడే ఉన్న పట్టుపురుగుల క్షేత్రంలో వాటి పెంపకం గురించి మొత్తం తెలుసుకోవచ్చు. సాహసక్రీడలకీ ఈ ప్రదేశం పెట్టింది పేరే. చిన్నసైజు ట్రాక్టర్ల మాదిరిగా ఉండే బైకుల్ని అద్దెకు తీసుకుని రైడ్‌కి వెళ్లొచ్చు. తాళ్లు పట్టుకుని నడిచే క్రీడలూ ఉన్నాయిక్కడ. ఇక్కడికి దగ్గరలోని సంపకం అనే గ్రామంలోకి వెళితే షోలే అరణ్యం, హార్టీకల్చరల్‌ స్టేషన్‌, రాజరాజేశ్వరీ ఆలయం, చక్రమహామేరు ఆలయంతోపాటు పెద్ద అరటిచెట్లనీ చూడొచ్చు.

ఇక్కడ ఎలుగుబంట్ల గుహ ఒకటి ఉంటుంది. అయితే అది పాతకాలంనాటి ఓ బంగ్లాని ఆనుకుని ఉంటుంది. అది ప్రైవేటు వ్యక్తులది కాబట్టి వాళ్ల అనుమతి ఉంటేనే ఆ గుహలోకి వెళ్లగలం. 


ఎరకాడులో జులై  ఆగస్టులో వర్షాలు ఎక్కువ. మిగిలిన అన్నివేళలా వాతావరణం ఆహ్లాదకరంగా ఉంటుంది. ఫిబ్రవరిలో సందర్శకుల తాకిడి మరీ ఎక్కువ. సేలం మీదుగా దారి బాగుంటుందని చెప్పడంతో ఈసారి ఆ దారిలోనే వెనుతిరిగాం. కొండమీద నుంచి కిందకి దిగితే నీలి రంగు పూలతో నిండిన జకరాండా చెట్లు మళ్లీ మళ్లీ ఎరకాడు రమ్మని ఆహ్వానిస్తుంటాయి.

వంట చేసేప్పుడు సగం కోసిన నిమ్మకాయో, ఉల్లిగడ్డో మిగిలిపోతుంది, దాన్ని గిన్నెలో పెట్టి ఫ్రిజ్‌లో పెట్టాలంటే స్థలం వృథా. పండ్లూ, కూరగాయలూ, ఇతర ఆహారపదార్థాల పరిస్థితీ అంతే. స్థలం కోసమని కవర్లలో పెట్టినా మాటికో కవరు మార్చాల్సిరావడం అందులోనూ ప్లాస్టిక్‌ను వాడటం కూడా ఇబ్బందే. అదే జెడ్‌ ర్యాప్స్‌ ఉంటే ఆ సమస్యలేమీ ఉండవు. పల్చటి కాగితంలా ఉండే ఈ ఫుడ్‌ర్యాప్స్‌లో ఆహార పదార్థాల్ని చుట్టి పెట్టుకోవచ్చు. దూది, బీ వ్యాక్స్‌, జొజొబా ఆయిల్‌లతో చేసే వీటిని ఉపయోగించిన తరువాత కడిగి మళ్లీ మళ్లీ వాడుకోవచ్చు. కాబట్టి ప్లాస్టిక్‌తో పనిలేకుండానే స్థలం వృథానీ ఇవి అరికడతాయన్నమాట.

బ్లూటూత్‌తో పనిచేసే చిన్న స్పీకర్లు ఇప్పుడు యువతకు హాట్‌ ఫేవరెట్లు అయిపోయాయి. చేతితో తీసుకెళ్లగలిగేలా ఉండే వీటిని వెంట ఉంచుకుంటూ షేవింగ్‌ చేసుకునేప్పుడూ, టిఫిన్‌ చేసేప్పుడూ, తయారయ్యేప్పుడూ ఇలా నిరంతరం పాటలు వింటూనే ఉన్నారు. ఆ తరహా స్పీకర్లు మరో అడుగు వేస్తే పా ఎంవో ఎక్స్‌పాండబుల్‌ బ్లూటూత్‌ స్పీకరు తయారయ్యాయి. వీటిని నేరుగా ఫోన్‌కే అతికించుకోవచ్చు. దీని పరిమాణాన్ని పాటలు వినేప్పుడు పెద్దగా మామూలప్పుడు చిన్నగా మార్చుకోవచ్చు. బ్లూటూత్‌తో అనుసంధానమై పనిచేసే వీటిని అవసరాన్ని బట్టి కార్‌ డ్యాష్‌బోర్డుకీ, ఇంట్లో ఫ్రిజ్‌లూ, బీరువాల్లాంటి వాటికి కూడా అతికించుకోవచ్చు. ఇది ఉంటే ఫోన్‌నీ స్పీకర్‌నీ విడివిడిగా తీసుకెళ్లే అవసరమే ఉండదిక.

పల్లేపట్నం తేడా లేకుండా రణగొణ ధ్వనులు చెవులను హోరెత్తిస్తున్నాయి. కాసేపు ప్రశాంతంగా పడుకుందామన్నా, ఏ పుస్తకమో చదువుకుందామన్నా, ఆఫీసు పనులు చేసుకోవాలన్నా ఈ శబ్దాలతో కష్టంగానే ఉంటుంది. కానీ మ్యూజో పరికరం ఉంటే ఈ ఇబ్బందిని సులువుగా అధిగమించేయవచ్చు. మనం ఉన్న చోటునే ప్రశాంతమైన ప్రదేశంగా మార్చుకోవచ్చు. గోడలాంట దానికి అతికించగలిగే ఈ పరికరంలోని బటన్‌ను నొక్కామంటే మనం ఉన్న గది నిశ్శబ్దంగా మారుతుంది మరి. ఇందులో శబ్దాలను కంట్రోల్‌ చేసే మోడ్‌తో పాటు సీక్రెట్‌ మోడ్‌ కూడా ఉంటుంది. అంటే ఏ రెస్టరెంట్లోనో మనం ముఖ్యమైన విషయాన్ని అవతలివాళ్లకు చెప్పాలనుకున్నామనుకోండి, ఇందులో సీక్రెట్‌ మోడ్‌ని ఆన్‌ చేస్తే మనం మాట్లాడుకునేది అవతలివాళ్లకు వినిపించదు, అలాగే చుట్టూ ఉన్న శబ్దాలు మనకూ వినిపించవు. ఇక స్లీప్‌ మోడ్‌లో జలపాతాల శబ్దాలూ పక్షుల కిలకిలల్లాంటివి మంద్ర స్వరంలో వినిపిస్తూ హాయిగొలిపే వాతావరణాన్ని సృష్టిస్తాయి. ఈ మొత్తాన్నీ మనం ఫోన్‌సాయంతో కంట్రోల్‌ చేయవచ్చు. మొత్తానికి ఇది ఉంటే మనం చుట్టు పక్కల శబ్దాలను మ్యూట్‌ చేసేయొచ్చన్నమాట. 

నాలుగు కాళ్లుంటాయి కానీ నడవలేదు అని పొడుపుకథ మొదలుపెట్టగానే, కుర్చీ పేరు ఠక్కున గుర్తొస్తుంది. కానీ ఈ కుర్చీలను చూస్తే మాత్రం రెండు చేతులుంటాయి, చొక్కా వేసుకుంటుంది, కదిపితే కానీ కదల్లేదు అని కూడా చెప్పొచ్చేమో ఎందుకంటే యూనిఫామ్‌ ఛెయిర్స్‌ పేరిట తయారవుతున్న కొత్తరకం కుర్చీలు అచ్చం చొక్కాలూ, యూనిఫాంలూ, కోట్లూ వేసుకున్నట్టే కనిపిస్తున్నాయి మరి.


ఎందెందు వెదకి జూచిన అందందే గలడు అని అపారమైన విశ్వాసంతో చెప్పిన ప్రహ్లాదుడి భక్తిని అద్వితీయంగా నిరూపించి, స్తంభంలో ఆవిర్భవించి, దుష్టశిక్షణ చేసిన సర్వాంతర్యామి నరసింహస్వామి. దశావతారాల్లో విలక్షణంగా సగం మనిషి, సగం మృగం ఆకారం దాల్చిన నాలుగో అవతారం. ఆ అవతార మహిమను ఘనంగా చాటే పుణ్యక్షేత్రం యాదగిరి గుట్ట. తెలుగునాట వెలసిన నృసింహాలయాల్లో విశిష్టమైన పంచ నారసింహ క్షేత్రమిది. అలనాటి పవిత్రతనూ, తరతరాల వైభవాన్నీ నిలుపుకుంటూనే అత్యాధునిక హంగులతో, నవనవోన్మేషంగా రూపుదిద్దుకుంటున్న యాదాద్రి ఆలయం భక్తిముక్తి ప్రదాయకం

గుహలో దేవేరితో కొలువుదీరిన పంచనారసింహుల దివ్యరూపం  . ముంగిట ఆళ్వారుల ముఖమండపాలు  . నలుదిక్కులా మాడవీధులు  . సప్త గోపురాలు .అంతర్‌ బాహ్య ప్రాకారాలు . కాకతీయుల సంప్రదాయాలను ప్రతిబింబించే కృష్ణశిలా శిల్పాల సోయగాలు . ఇలా ఒకటా రెండా, అడుగడుగునా ఆధ్యాత్మిక శోభను వెదజల్లుతూ గుట్టమీద రూపుదిద్దుకుంటున్న ఆలయ నిర్మాణాలు నాటి యాదగిరి గుట్టను నేటి ఆలయ నగరిగా రేపటి ఆధ్యాత్మిక విశ్వనగరిగా నిలబెడతాయనడంలో సందేహం లేదు. తెలంగాణ రాష్ట్ర ముఖ్యమంత్రి చంద్రశేఖరరావు ఈ బాధ్యతను తన భుజస్కందాలకు ఎత్తుకున్నారు. సర్దార్‌ వల్లభాయ్‌ పటేల్‌ సోమనాథ్‌ ఆలయాన్ని పునర్నిర్మించిన తర్వాత ఒక రాజకీయ నాయకుడు అధికారికంగా ఒక ఆలయనిర్మాణానికి పూనుకోవడం బహుశా ఇదే తొలిసారి. వైష్ణవ పీఠాధిపతి త్రిదండి చినజీయర్‌ స్వామి సలహాలూ సూచనలతో ఈ ఆలయం పునర్నిర్మిత మవుతుండటం విశేషం. యాదగిరి గుట్ట నుంచి యాదాద్రి వరకూ ఆ స్తంభోద్భవుడి సన్నిధిలో రూపుదిద్దుకుంటున్న విశేషాల సమాహారం .

రాక్షసుల రాజు హిరణ్య కశిపుడు. వైష్ణవద్వేషి. పరమ కిరాతకుడు. ఇది చాలదన్నట్లు విధాత నుంచి అభేద్యమైన వరాన్ని పొందుతాడు. ఆ వరం కారణంగా పంచభూతాలవల్ల కానీ మనుషుల వల్ల కానీ జంతువుల వల్లకానీ ఆయుధాలవల్ల కానీ ఇంట్లో కానీ బయట కానీ పగటివేళ కానీ రాత్రిపూట కానీ తనకు మరణంరాదు కాబట్టి మృత్యుంజయుణ్నని విర్రవీగేవాడు. లోకకంటకుడిగా మారి హరినామం ఆలపించినవారిని ఉచ్ఛంనీచం మరిచి ఉసురుతీసేవాడు. దేవతలకు బద్ధశత్రువుగా నిలిచి, వారిని ప్రాణభయంతో పరుగులుపెట్టించాడు.
హిరణ్య కశిపుడి బిడ్డడు ప్రహ్లాదుడు . అమ్మ కడుపులోనే ఓం నమో నారాయణాయః అనే పంచాక్షరి మంత్రాన్ని ఆపోశన పట్టిన విష్ణుభక్తుడు. గురువు శిక్షించినా తండ్రి చంపాలని చూసినా . శ్రీహరే శరణని నమ్మి కొలిచిన భక్తాగ్రజుడు. కొడుకుతో విష్ణునామ స్మరణను మాన్పించాలనుకున్న హిరణ్య కశిపుడు ఓటమిపాలవుతాడు. తండ్రీకొడుకులకు మాటలయుద్ధం మొదలైంది. నీ శ్రీహరి ఎక్కడున్నాడో చెప్పమంటూ నిలదీశాడు హిరణ్య కశిపుడు. నీలోనూ నాలోనూ చివరికి ఈ స్తంభంలోనూ ఉన్నది నారాయణుడే నంటూ తొణకక జవాబిచ్చాడు ఆ పసివాడు. దీంతో ఆగ్రహం పట్టలేని హిరణ్య కశిపుడు గదతో స్తంభాన్ని మోదాడు. అంతే  ప్రహ్లాదుడి పిలుపుతో ప్రకటితమయ్యాడు నరసింహుడు. నరుడూ కాదు, మృగమూ కాదు. నరమృగ శరీరం. భీకర గాండ్రింపులు చేస్తున్న ఉగ్రరూపం. భీతిల్లిన హిరణ్య కశిపుడిని పగలూరాత్రీ కాని సంధ్యా సమయంలో ఆయుధం లేకుండా తన పదునైన కొనగోళ్లతో చీల్చిచెండాడాడు. లకాన్ని రక్షించాడు. తన అవతార లక్ష్యాన్ని పరిసమాప్తి చేశాడు.

యాదగిరి గుట్టమీద వెలసిన లక్ష్మీనరసింహస్వామి ప్రశస్తికి సంబంధించి పురాణాల్లో ఎన్నో ఐతిహ్యాలున్నాయి. రామాయణ మహాభారతాల్లోనూ ఆ ప్రస్తావనలు కనిపిస్తాయి. మహాజ్ఞాని విభాండకుడి కుమారుడు రుష్య శృంగుడు. అతడి పుత్రుడు యాదరుషి. యాదరుషి చిన్నతనం నుంచీ విష్ణుభక్తుడు. అందులోనూ నృసింహావతారం అంటే ఎనలేని మక్కువ. ప్రహ్లాదుడు నింపుకున్నట్లే ఆ నరమృగ శరీరుడిని గుండెల్లో పదిలపరుచుకోవాలని ఆశ. అందుకోసం అడవిబాట పట్టాడు. దట్టమైన అడవుల్లో తిరుగుతూ కొండజాతివారికి చిక్కాడు. వాళ్లు యాదుడిని క్షుద్రదేవతలకు బలివ్వబోయారు. అప్పుడు హనుమంతుడు ప్రత్యక్షమై యాదర్షిని రక్షించి, దిశానిర్దేశం చేస్తాడు. యాదర్షి దీర్ఘకాల తపస్సు ఫలించి  నరసింహస్వామి ప్రత్యక్షమవుతాడు. అయితే, ఆ ఉగ్రరూపాన్ని కళ్లతో చూడలేకపోతాడు యాదర్షి. అతడి కోరికమేరకు స్వామి
శాంత స్వరూపంలో లక్ష్మీసమేతంగా దర్శనమిస్తాడు. తనివితీరా నరసింహుడి రూపాన్ని దర్శించిన యాదర్షి వివిధ రూపాల్లో తనని అనుగ్రహించమని కోరతాడు. భక్తుల మాటజవదాటలేని భక్తవరదుడు దాంతో స్వాల, గండభేరుండ, యోగానంద, ఉగ్రనరసింహ, శ్రీలక్ష్మీ నరసింహస్వామిగా సాక్షాత్కరించి స్వయంభూగా ఉద్భవించాడు. వీటిలో  జ్వాలా నరసింహుడూ యోగానంద నరసింహుడూ లక్ష్మీనరసింహుడూ కొండగుహలో కొలువుదీరగా, గండభేరుండ స్వామి క్షేత్రపాలకుడైన ఆంజనేయుడితో కలిసి ఆలయానికి తూర్పున పూజలు అందుకుంటున్నాడు. ఇక ఉగ్ర నరసింహుడిది అభౌతిక రూపమంటారు. తేజో వలయంగా కొండ చుట్టూ ఆవరించి ఉన్నాడంటారు. అందుకే ఈ ఆలయాన్ని పంచనారసింహ క్షేత్రంగా అభివర్ణిస్తారు.
ఆ రుషి పేరుమీదుగానే ఈ కొండ యాదగిరి గుట్టగా, యాదాద్రిగా ప్రసిద్ధి చెందింది.

తిరుపతి, సింహాచలం  లాంటి పుణ్యక్షేత్రాల్లో మాదిరిగానే యాదాద్రి లక్ష్మీనరసింహుడినీ ఎందరో రాజులు కొలిచి తరించారు. మతాలకతీతంగా మరెందరో ప్రభువులు ఆలయాన్ని అభివృద్ధిచేశారు. ముడుపులు కట్టారు మొక్కులు చెల్లించుకున్నారు. వీరిలో మొదటిగా చెప్పుకోవలసినవాడు పశ్చిమ చాళుక్యరాజు త్రిభువన మల్లుడు. ఇతడు క్రీ.శ. 1148 సంవత్సరంలోనే యాదాద్రీశుడిని దర్శించుకున్నట్లు భువనగిరి దుర్గంలోని శాసనాలద్వారా తెలుస్తోంది. కాకతీయ గణపతిదేవుడూ, తర్వాతి కాలంలో శ్రీకృష్ణదేవరాయలూ స్వామిని అర్చించి తరించినవారే. ఆ రోజుల్లో యాదాద్రి కీకారణ్యంగా ఉండేది. ఒంటరి ప్రయాణం మాట దేవుడెరుగు, చీకటి పడిందంటే గుంపులు గుంపులుగా వెళ్లిన భక్తబృందాలు సైతం దారికానరాక నానా ఇబ్బందులూ పడేవి. వీటిని గమనించిన నిజాం ప్రభువులు కొండమీదకు మార్గాన్ని నిర్మించారు.

ఆ తర్వాత ఎక్కడెక్కడి నుంచో భక్తులు యాదాద్రికి తరలివచ్చి స్వామిని అర్చించడం ప్రారంభించారు. ఇక్కడి పుష్కరిణి చాలా విశేషమైందంటారు. సాక్షాత్తూ ఆ దేవదేవుడి పాదాల నుంచీ గంగ ఉద్భవించిందనీ, ఇందులో స్నానమాచరిస్తే సకలపాపాలూ తొలగిపోతాయనీ ఆరోగ్యం సిద్ధిస్తుందనీ భక్తుల నమ్మకం. బ్రాహ్మీ ముహూర్తంలో మహర్షులు ఈ పుష్కరిణిలో స్నానమాచరించి  వేదమంత్రాలు జపిస్తూ  లక్ష్మీనరసింహుడి దర్శనానికి బయలుదేరుతారని ఓ నమ్మకం.
ఆ సమయంలో మృదంగ ధ్వనులు వినిపిస్తాయంటారు.

కాకతీయుల అనంతరం ఇంత భారీఎత్తున శిల్పనిర్మాణాన్ని చేపట్టడం ఇదే తొలిసారంటున్నారు ఆలయ స్తపతులు. ఇదివరకు యాదాద్రికి వెళితే స్వయంభువుగా వెలసిన ఆసన కూర్చున్న నారసింహుడే దర్శనమిచ్చేవాడు. ఇకమీద స్థానక నిల్చున్న, శయన పవళించిన నారసింహుడి విగ్రహాలనూ యాదాద్రిలో మనం చూడొచ్చు. కృష్ణశిలలతో తీర్చిదిద్దిన ఈ విగ్రహాల్లో శయన నారసింహుడు పూర్తిగా మానవ ముఖ రూపంతో శ్రీరంగనాథుడి విగ్రహాన్ని పోలి ఉండటం గమనార్హం. విష్ణు భక్తుల్లో ఆళ్వారులది ఎప్పుడూ అగ్రపీఠమే. ఈ విషయాన్ని ప్రతిబింబించేలా లక్ష్మీనరసింహుడు కొలువైన ప్రధానాలయానికి ఎదురుగా స్వామి సన్నిధిలోనే దేశంలో మరెక్కడా లేని విధంగా పన్నెండు మంది ఆళ్వారుల శిల్పాలు దర్శనమివ్వబోతున్నాయి. పన్నెండు అడుగుల ఎత్తుండే ఆళ్వారుల రాతి ప్రతిమలమీద మరో పన్నెండు అడుగుల
ఎత్తు ఉండే స్తంభాలనూ వాటి మీద కాకతీయుల శిల్పసౌందర్యాన్నీ పొందుపరుస్తున్నారు. ఇక స్వామివారి నిలయమైన విమాన గోపురాన్ని సువర్ణగిరిగా తీర్చిదిద్దుతున్నారు. క్షేత్రపాలకుడైన ఆంజనేయుడి నూటెనిమిది అడుగుల కాంస్య విగ్రహాన్ని ప్రత్యేక ఆకర్షణగా ఏర్పాటు చేయనున్నారు. ఇలా   నింగీనేలా అంతటా భక్తి భావనను ఇనుమడింపచేసేలా సుమారు రెండున్నర ఎకరాల్లో నారసింహుడి దివ్యక్షేత్రాన్ని పునర్నిర్మిస్తున్నారు. శివకేశవులకు అభేదాన్ని చాటిచెబుతూ ఆ శిఖరంమీదే శివాలయాన్నీ సర్వాంగసుందరంగా ముస్తాబు చేస్తున్నారు. క్యూకాంప్లెక్సులను సువిశాలంగా నిర్మిస్తున్నారు. యాదాద్రిమీద నిరంతరం గోవిందనామ స్మరణ మారుమోగేలా, యజ్ఞవాటికల్లో అనునిత్యం వేదపారాయణం జరిగేలా ఏర్పాట్లు చేస్తున్నారు. అంతర్జాతీయ ఆధ్యాత్మిక, పర్యటక ప్రాంతంగా రూపొందించేందుకు సుమారు వెయ్యి ఎకరాల్లో ఈ ఆలయ నగరిని నిర్మిస్తున్నారు. ఆధ్యాత్మికతతో కూడిన ఆహ్లాదాన్నీ అందించేందుకు పాతగుట్ట యాదగిరి గుట్టల మధ్య స్థలాన్ని సువిశాల రహదారులతో పచ్చని ఉద్యానవనాలతో తీర్చిదిద్దుతున్నారు.


శిలలతోనే నిర్మాణం కొండను పిండి చేయడం వేరు . దానిమీది బండలను అందమైన శిల్పాలుగా అచ్చెరువొందే కళారూపాలుగా మలచడం వేరు. మొదటిదానికి యంత్రబలం ఉంటే సరిపోతుంది. రెండోదానికి మాత్రం సృజనకావాలి .నిష్ణాతులైనవారి దిశానిర్దేశం కావాలి .మరెంతో సహనం కావాలి. అందుకే రాజుల పాలన అంతరించిన తర్వాత మొత్తం శిలలతోనే ఆలయాలను నిర్మించే పద్ధతీ కనుమరుగైపోయింది. మళ్లీ ఇప్పుడు అంటే దాదాపు వెయ్యేళ్ల తర్వాత కేవలం శిలలతోనే రూపుదిద్దుకుంటోంది యాదాద్రి ఆలయం. అధిష్ఠానం నుంచి విమాన శిఖరం వరకూ తంజావూరు శిల్ప నిర్మాణ రీతిలో రాతితోనే నిర్మాణాలు చేపట్టడం విశేషం. దీనికోసం ప్రకాశం జిల్లాలో దొరికే కృష్ణశిలను ఎంపిక చేశారు. ఒక పొడవైన శిలను తీసుకుని దాన్ని స్తపతుల సూచనలతో దేవతారూపాలూ పువ్వులూ లతలతో అందమైన శిల్పంగా మారుస్తారు. అలా మార్చిన రాతి స్తంభాలను ఒకదానిమీద మరొకటి అమరుస్తూ ఆలయ ప్రాకారాలనూ, మాడ వీధులనూ నిర్మిస్తున్నారు. ఈ క్రమంలో రాతి స్తంభాల మధ్య ఖాళీలను పూరించేందుకు నాటి రాజుల కాలంలో ఉపయోగించిన లైమ్‌ మోర్టార్‌నే ఉపయోగిస్తున్నారు   అంటే   దీనికోసం బెల్లం, కరక్కాయ, టెంకాయ పీచు మొదలైన వాటితో తయారుచేసిన పదార్థాన్ని వాడతారు. ఇలా శిలలతో నిర్మాణం చేపట్టడం వల్ల మరో రెండు వేల సంవత్సరాల వరకూ ఈ ఆలయం చెక్కుచెదరకుండా ఉంటుందని చెబుతున్నారు నిపుణులు. స్వామివారిని దర్శించుకునేందుకు సప్తగోపుర ప్రాంగణంలోకి అడుగుపెట్టగానే శతాబ్దాలనాటి ప్రాచీన ఆలయంలోకి అడుగుపెట్టామన్న అనుభూతి కలుగుతుంది. ఎటుచూసినా రాతి స్తంభాలూ వాటిమీద అందంగా చెక్కిన శిల్పకళారీతులూ, జీవం ఉట్టిపడుతున్న దేవతా మూర్తుల రూపాలూ యాత్రికులను భక్తిపారవశ్యంలో ముంచెత్తుతాయనడంలో సందేహంలేదు. ఆగమ, వాస్తు, శిల్ప శాస్త్రాల ప్రకారం గోపురాలమీద శిల్పాలను ఏర్పాటుచేస్తున్నారు. ప్రవేశద్వారాలకు ఇరువైపులా కనువిందుచేసే జయవిజయుల విగ్రహాలూ ఆలయ ప్రాంగణంలోని విష్ణుమూర్తి దశావతారాలూ లక్ష్మీదేవితో కొలువుదీరిన ఇతర శక్తి రూపాలూ భక్తులను అమితంగా ఆకట్టుకుంటాయి. ఇదే కోవకుచెందిన మరో అద్భుత కట్టడం .మెట్లమార్గంలోని వైకుంఠ ద్వార గాలిగోపురం. యాభై అయిదు అడుగుల ఎత్తులో, అయిదంతస్తుల్లో దీన్ని నిర్మించనున్నారు.

ప్రపంచం నలుమూలల నుంచీ స్వామి దర్శనానికి వచ్చే భక్తులకు అంతర్జాతీయ స్థాయిలో సదుపాయాలను కల్పించేందుకు ప్రత్యేక జాగ్రత్తలు తీసుకుంటోంది తెలంగాణ ప్రభుత్వం. దీనికోసం సుమారు వెయ్యి ఎకరాల్లో ఆలయనగరిని తీర్చిదిద్దే పనిలో ఉంది. వీటిలో 250 ఎకరాల్లో అత్యాధునిక హంగులతో కాటేజీలూ, విల్లాల నిర్మాణం చేపట్టనున్నారు. మిగిలిన స్థలంలో ఉద్యానవనాలను అభివృద్ధి చేస్తారు. అటవీశాఖకు చెందిన మరో అయిదు వందల ఎకరాల్లో నారసింహ అభయారణ్యం, జింకల పార్కూ రాబోతున్నాయి. ఆలయానికి ఉత్తర దిశగా రాష్ట్రపతి, ప్రధానమంత్రి తదితర ప్రముఖుల కోసం పదమూడు ప్రెసిడెన్షియల్‌ సూట్లను నిర్మిస్తున్నారు. ప్రయాణీకులకు ఎలాంటి ఇబ్బందీ కలగకుండా రైలు, రోడ్డు, విమాన మార్గాలను ఏర్పాటు చేయనున్నారు. రోడ్డు విస్తరణపనులు ఇప్పటికే జరుగుతుండగా, హైదరాబాద్‌ నుంచి రాయగిరి వరకూ ఎంఎంటీఎస్‌ రైల్వే సర్వీసును నడపనున్నారు. ఆకాశయానానికి సంబంధించి యాదాద్రి కొండ కింద రెండు హెలీప్యాడ్‌లను నిర్మించనున్నారు.

గర్భగుడికి పశ్చిమాన ఉన్న రెండో ప్రాకార రాజగోపురం ద్వారా భక్తులు మాడ వీధిలోకి ప్రవేశిస్తారు. మాడ వీధికి దిగువన గర్భగుడి, మహామండపం ఆళ్వారు మండపం ఉంటాయి. ముఖమండపం నుంచి గుహ ఆలయంలో ఉన్న మూలవిరాట్టును దర్శించుకుంటారు. అక్కడి నుంచి ఆళ్వారు మండపంలోకి ప్రవేశిస్తారు. అక్కడ ఆకు పూజలూ వ్రతాలూ చేసుకోవాలనుకునేవారు మహా రాజగోపురానికి ఇరువైపులా ఉన్న మండపాల్లోకి ప్రవేశిస్తారు. అక్కడికి సమీపంలోనే ప్రసాదం కాంప్లెక్స్‌, శ్రీవారి మెట్లూ ఉంటాయి. శ్రీవారి మెట్ల మార్గంలో ముందుకు సాగితే శివాలయం వస్తుంది. శివుడి దర్శనానంతరం భక్తులు ఇక్కడి నుంచి మళ్లీ వైటీడీఏ వాహనాల్లో గుట్ట కిందకి చేరుకోవచ్చు. దీంతో యాత్ర ముగుస్తుంది. ఇలవైకుంఠాన్ని తలపించే అంతెత్తు యాదాద్రి కొండా పిడికెడంత మారిపోయి భక్తుల హృదయాల్లో ఒద్దికగా ఇమిడిపోతుంది.

వేల ఏళ్ల చరిత్ర ఉన్న యాదగిరిగుట్ట నరసింహస్వామికి స్వాతంత్య్రం రాకముందు నుంచీ భక్తోత్సవాల పేరుతో వేడుకలను నిర్వహించేవారు. తొలుత మూడు రోజులపాటు నిర్వహించిన ఈ ఉత్సవాలు తర్వాత అయిదురోజుల పాటు కొనసాగేవి. కాలక్రమంలో అవి పదకొండు రోజుల బ్రహ్మోత్సవాలుగా రూపుదిద్దుకున్నాయి. 1975 నుంచి ఈ బ్రహ్మోత్సవాల్లో ప్రభుత్వం కూడా పాలుపంచుకోవడం, స్వామివారికి పట్టువస్త్రాలు సమర్పించడం ఆనవాయితీగా వస్తోంది. విష్ణువు అలంకార ప్రియుడు. అందుకే వైష్ణవాలయాల్లో స్వామివారి నిత్యకైంకర్యాలకూ ఉత్సవాలకూ ఎంత ప్రాధాన్యం ఉంటుందో దేవేరులతోకూడిన స్వామిని అలంకరించే విషయంలోనూ అంతే విశిష్టతను కనబరుస్తారు. అందులోనూ బ్రహ్మోత్సవాల్లాంటి ప్రత్యేక సందర్భాల్లో హడావిడంతా స్వామి ముస్తాబుదే అనడంలో సందేహం లేదు. పాంచరాత్ర ఆగమ పద్ధతిలో జరిగే యాదగిరీశుడి ఉత్సవాలు ఏ రోజుకు ఆరోజు ప్రత్యేకతను సంతరించుకుంటాయి. విష్వక్సేనుడి పూజతో మొదలయ్యే ఈ ఉత్సవాలు అష్టోత్తర శత ఘటాభిషేకంతో ముగుస్తాయి. ఎలాంటి ఆటంకాలూ రాకుండా ఉత్సవాలను నిర్వహించే బాధ్యతను అప్పగిస్తూ సేనాధిపతి అయిన విష్వక్సేనుడిని పూజిస్తారు. రెండోరోజు ధ్వజారోహణం, ఆ రాత్రి భేరి పూజనూ చేపడతారు. మూడోరోజు వేదపారాయణ, నాలుగోనాడు హంసవాహన సేవ, ఐదోనాడు కల్పవృక్ష సేవ, ఆరో రోజున గోవర్ధన గిరి అవతారం, ఏడోనాడు స్వామి కల్యాణానికి ఎదుర్కోలు నిర్వహిస్తారు. ఎనిమిదోరోజు కన్నుల పండుగగా స్వామి కల్యాణం జరుగుతుంది. తొమ్మిదోనాడు రథోత్సవాన్ని అంగరంగ వైభవంగా చేపడతారు. పదో రోజు చక్రస్నానం,
చివరి రోజున అష్టోత్తర శతఘటాభిషేకం నిర్వహిస్తారు.

యాదాద్రి క్షేత్రం సాంస్కృతిక కళాధామం. ఏటా బ్రహ్మోత్సవాల్లో భాగంగా ధార్మిక, సాహిత్య, సంగీత మహాసభలు జరుగుతాయి. దాదాపు నూటఅరవై సంవత్సరాలకు ముందే బాపటల లక్ష్మీకాంతయ్య అనే వాగ్గేయకారుడు యాదాద్రి నృసింహుడిమీద తాను రచించిన కీర్తనలతో భక్తులను అలరించేవాడు. సభల ప్రాచుర్యాన్ని గుర్తించిన నిజాం సర్కారు వాటిని బాగానే ప్రోత్సహించేది. ఎక్కువ నిధులు మంజూరు చేసేది. ఆ తర్వాత పాలకమండలి ఏర్పడి ఏటా వివిధ కళాకారులను ఆహ్వానించేది. దివాకర్ల వేంకటావధాని ఈ సభలకు ఎంతో ప్రాచుర్యం కల్పించారు. ఆస్థాన పండితులు వంగీపురం నర్సింహాచార్యులు రచించిన స్వామి నిత్యారాధన, సుప్రభాత సేవ, ప్రపత్తి, స్తోత్రం, మంగళాశాసనం ద్వారానే నేటికీ నిత్యార్చనలు జరగడం విశేషం. క్షేత్ర మహత్యాన్ని స్థానాచార్యులు గోవర్ధనం నర్సింహాచార్యులు గ్రంథస్తం చేశారు. సుమారు వందేళ్ల కిందటే యాదగిరి లక్ష్మీనరసింహ శతకాన్ని రచించారు. తెలంగాణ సాహిత్య అకాడమీ వాటిని ముద్రించి, వెలుగులోకి తెచ్చింది.

యాదాద్రి పునర్నిర్మాణంలో భాగంగా ఆలయంలోని ప్రాకార రాతి స్తంభాల మీద వివిధ సాంస్కృతిక చిహ్నాలను ఏర్పాటు చేస్తోంది తెలంగాణ ప్రభుత్వం. మన చరిత్ర, సంస్కృతి, జీవన విధానాలను భవిష్యత్తు తరాలకు అందించేందుకు ఈ చిరు ప్రయత్నాన్ని చేస్తున్నారు. దీనికోసం కుబేర స్థానమైన ఈశాన్యం వైపు ఉన్న స్తంభంమీద రెండు, ఐదు, ఇరవై, ఇరవైఐదు పైసల నాణేలూ, వాయవ్య స్తంభంమీద కబడ్డీ, క్రికెట్‌ మొదలైన ఆటలూ .నైరుతిలో ఆధునిక వ్యవసాయం, పరిశ్రమలూ, చేతివృత్తుల చిత్రాలూ .ఆగ్నేయంలో తెలంగాణ చిత్రపటం, ఉద్యమ దృశ్యం, తెలంగాణ తల్లి విగ్రహం .ఇలా యాదాద్రిలో ఏ స్తంభాన్ని చూసినా తెలంగాణ నాగరికతా సంస్కృతీ కనువిందు చేయనున్నాయి.


పాకిస్థాన్‌ నుంచి సురక్షితంగా స్వదేశానికి చేరుకున్న భారత వైమానిక దళ వింగ్‌ కమాండర్‌ అభినందన్‌ వర్ధమాన్‌కు దిల్లీలోని రీసెర్చి, రెఫరెల్‌ ఆస్పత్రిలో పలు వైద్య పరీక్షలు నిర్వహించారు. ఆయన శరీరంపై ఉన్న గాయాలు, ప్రస్తుతం ఆయన శరీర సామర్థ్యం, ఆయన శరీరంలో పాకిస్థాన్‌ సైన్యం ఏవైనా బగ్‌లు చొప్పించిందా. అనే విషయాలను తెలుసుకోవడం కోసం ఆదివారం ఆయనకు ఎమ్‌ఆర్‌ఐ స్కాన్‌ తీశారు. ఓ జాతీయ మీడియా తెలిపిన వివరాల ప్రకారం  ఆయన శరీరంలో ఎటువంటి బగ్స్‌ లేవని వైద్యులు గుర్తించారు. ఆయన వెన్నుముకపై గాయం ఉన్నట్లు నిర్ధారించారు. మిగ్‌ 21 యుద్ధ విమానం నుంచి ఆయన కింద పడిన సమయంలో ఈ గాయమైనట్లు తెలుస్తోంది. మరోవైపు, పాకిస్థానీయులు చేసిన దాడి కారణంగా కూడా అభినందన్‌ వర్ధమాన్‌కు గాయాలైనట్లు వైద్యులు గుర్తించినట్లు సమాచారం. భారత యుద్ధ విమానం పాక్‌ ఆక్రమిత కశ్మీర్‌లో కిందపడగానే ఆయనపై వారు దాడి చేసినట్లు వైద్య పరీక్షల్లో తేలినట్లు తెలుస్తోంది. కాగా, దిల్లీలోని రీసెర్చి, రిఫరెల్‌ ఆస్పత్రిలో ఆదివారం ఆయనకు మరికొన్ని వైద్య పరీక్షలు నిర్వహించనున్నారు. మానసిక సామర్థ్యాన్ని తెలుసుకునే‌ పరీక్షలతో పాటు ఆయన ఒంట్లోకి పాక్‌  ఔషధాలు ప్రయోగించి భారత్‌కు చెందిన వివరాలు రాబట్టిందా. అనే విషయాలను తేల్చనున్నారు. రీసెర్చి, రిఫరెల్‌ ఆస్పత్రికి తరలించకముందు ఆయనకు వైమానికదళ కేంద్ర వైద్య సంస్థలోనూ చికిత్స అందించిన విషయం తెలిసిందే.

పుల్వామా ఉగ్రదాడి నేపథ్యంలో పాక్‌పై ఆగ్రహాన్ని, భారత్‌పై తమ దేశభక్తిని చాటుకోవాలనుకున్నారు సూరత్‌ వ్యాపారులు. దాడి జరిగిన 3 4గంటల్లోనే సైనికదళాల ఫొటోలతో కూడిన వస్త్రాలను సిద్ధం చేయించారు. ఇక్కడే వారు తప్పులో కాలేశారు.  చిత్రం ఇమేజ్‌ కోసం గూగుల్‌లో  ఆర్మీ  అని టైప్‌ చేయగానే కనిపించిన తొలి ఫొటోను ఎంపిక చేసుకున్నారు. తీరా అది ప్రింట్‌ అయ్యాక తెలిసిందేమంటే  ఆ సైనికులు మనవాళ్లు కాదు  అమెరికా సైనికులని. దీంతో నాలుక్కరుచుకున్న వ్యాపారులు కొత్త ఫొటోలతో వస్త్రాలను సిద్ధం చేశారు. వీటిలో ప్రధాని మోదీ కూడా ఉండటం గమనార్హం. ఈ ఫొటోలన్నీ ఇప్పుడు సామాజిక మాధ్యమాల్లో హల్‌చల్‌ చేస్తున్నాయి.

మసాలా పిక్స్‌ బ్యానరుపై ఆర్‌.కన్నన్‌ దర్శక, నిర్మాణంలో అధర్వ హీరోగా నటించిన చిత్రం  బూమరాంగ్‌ . మేఘ ఆకాష్‌, ఇందూజా, ఆర్‌జే బాలాజీ, సతీష్‌ తదితరులు నటించారు. అర్జున్‌రెడ్డి ఫేమ్‌ రతన్‌ ఈ చిత్రానికి సంగీతం అందించారు. ఇందులో భిన్నమైన గెటప్‌లో నటించారు అధర్వ. ఈ నెల ఎనిమిదో తేదీన ఈ సినిమా విడుదల కానుంది. ఈ సందర్భంగా అధర్వ చెప్పిన విశేషాలు


నేడు సమాజంలో చోటుచేసుకుంటున్న ఓ సీరియస్‌ విషయానికి సంబంధించిన చిత్రమిది. చైతన్యం నిండిన యువకుల పోరాటమని కూడా చెప్పొచ్చు. అందుకే మేమంతా ఏకమయ్యాం. నాకు, బాలాజీకి సంబంధించిన చాలా సన్నివేశాలకు స్పాట్‌లోనే డైలాగులు రాసుకున్నాం. దర్శకుడు కన్నన్‌ మాకు ఆ స్వతంత్రం ఇచ్చారు. ఇందూజా  ఆర్‌జే బాలాజీ, మేఘ  సతీష్‌కు కాంబినేషన్‌ సన్నివేశాలు ఉండవు. కానీ సినిమాలో నేను అందరితోనూ ఉంటా. సతీష్‌, బాలాజీలు సినిమాకు పెద్ద బలంగా నిలిచారు. అంతేకాకుండా షూటింగ్‌ స్పాట్‌లో హంగామా చేసింది కూడా వారే. కామెడీకి ఏ మాత్రం కొదవుండదు.
మేఘ ఆకాష్‌, ఇందూజాలతో నటించిన అనుభవం.
గౌతంమేనన్‌ దర్శకత్వంలోని ఓ చిత్రంలో మేఘ ఆకాష్‌ నటిస్తున్నారు. చాలా అందంగా ఉంటుందట అని దాదాపు రెండు సంవత్సరాలుగా అందరూ చెప్పుకున్నారు. అంతకుముందు ఆమె నటించిన సినిమా కొన్ని కారణాలతో విడుదల కాలేదు. అయినప్పటికీ ఆమె గురించి అందరూ మాట్లాడుకున్నారంటే  ఆమె నటన, అందాలే కారణం.  బూమరాంగ్‌  చిత్రంతో ఆమెకు తప్పకుండా ఓ హిట్‌ దక్కుతుంది. ఇక ఇందూజా నటించడానికే పుట్టిన అమ్మాయిలా ఉంటుంది. చాలా సహజంగా ఉంటుంది ఆమె నటన. ఇద్దరు నాయికలు కథకు బలాన్ని చేకూర్చారు.

 ఈ సినిమాలో మీకు ప్రత్యేకించి మేకప్‌లు చేశారట.
అవును  ముఖంపై గాయాలతో ఓ పాత్రలో నటించా. దానికోసం నా ముఖానికి ప్రాస్తటిక్‌ మేకప్‌ వేశారు. అది వేయడానికి కనీసం ఏడు గంటలు పడుతుంది. మేకప్‌ వేశాక తినలేం. సరిగ్గా మాట్లాడలేం. సాధారణంగా గాలి పీల్చుకోవడం కూడా కష్టమే. ఆ సన్నివేశాలన్నీ దాదాపు ఒకే టేక్‌లో పూర్తిచేశా. కాసేపు ప్రాస్తటిక్‌ మేకప్‌లో ఉన్న నాకే అలా అనిపించిందంటే  కమల్‌హాసన్‌ సార్‌ ఎంత శ్రమించారో, ఎన్ని కష్టాలు పడ్డారో అని అప్పుడు ఆలోచించా.

 100 ,  కురుది ఆట్టం  సినిమాల గురించి.
 100  చిత్రంలో స్టైలిష్‌ పోలీసు అధికారిగా నటించా. శ్యామ్‌ ఆంటన్‌ దర్శకత్వం వహించారు. చాలా జాలీగా చిత్రీకరణ పూర్తి చేశారు. తదుపరి ఆ సినిమానే విడుదల.  కురిది ఆట్టం  చిత్రీకరణ చివరి దశలో ఉంది. దర్శకుడు శ్రీగణేశ్‌ కొత్త కోణంలో ఈ సినిమాను రూపొందించారు. సస్పెన్స్‌ థ్రిల్లర్‌ సినిమా ఇది.

మీ ప్రాధాన్యత రొమాంటిక్‌కా  యాక్షన్‌కా .
 ఒకే రకమైన సినిమాల్లో నటిస్తుంటే నాకే మొహం మొత్తేస్తుంది. అందువల్లే భిన్నమైన చిత్రాల్లో నటిస్తున్నా. రొమాంటిక్‌ చిత్రాలు కొన్ని హిట్‌ అయ్యాయి. కొన్ని ప్రేక్షకులను ఆకట్టుకోలేకపోయాయి. కానీ నాకు మాత్రం యాక్షన్‌ చిత్రాలే కంఫర్టబుల్‌గా ఉంటాయి.

 మీ నాన్న మురళీ చెబితే ఇప్పటికీ పాటించే విషయాలు.
 ఉదయాన్నే నిద్ర లేయమని నాకు చాలా సార్లు నేర్పించారు. కానీ నేను కాస్త లేజీ. ఇప్పుడలా లేదు. ఉదయాన్నే లేచి, జిమ్‌కు వెళ్లిపోతా. ఇప్పుడు అర్థమవుతోంది  ఎంత సమయం ఉందోనని. నిజం చెప్పాలంటే  సంతోష్‌ సుబ్రహ్మణ్యం  బొమ్మరిల్లు చిత్రంలోని ఫాదర్‌ లాంటివారు మా నాన్న. ఆయన ఉన్నప్పుడు సర్వం చూసుకున్నారు. కానీ ఆయన పోయాక  ఆయన లోటును తెలుసుకోవడానికి నాకు రెండు సంవత్సరాలు పట్టింది. ఇప్పుడు అమ్మ, అక్క, తమ్ముడే నా సర్వస్వం.

 షూటింగ్‌ లేని సమయాల్లో ఎలా ఉంటారు.
పాఠశాల స్నేహితులతో ఎక్కువ సమయం కేటాయిస్తా. వాళ్లతో కలిసి ఫుట్‌బాల్‌, క్రికెట్‌ ఆడతా. దేశాల ప్రత్యేకతల గురించి చదవడం నా అలవాటు. అలా నచ్చిన దేశాన్ని చుట్టొచ్చేయాలనుకుంటా. నేరుగా వెళ్లి ఆ ప్రాంతాలను చూసేటప్పుడు చాలా ఆశ్చర్యంగా ఉంటుంది.


కవిత్వం ప్రాణాలను కాపాడింది. ముద్దాయికి పడ్డ మరణశిక్షను రద్దయ్యేలా చేసింది. చిన్నారిని హత్య చేసిన కేసులో మహారాష్ట్రకు చెందిన ధ్యానేశ్వర్‌ సురేష్‌ బోర్కర్‌ 40కు పుణె కోర్టు మరణశిక్ష విధించింది. ఈ తీర్పును బాంబే హైకోర్టు సమర్థించింది. దీనిని సవాలు చేస్తూ 2006 మే నెలలో సుప్రీంకోర్టును ఆశ్రయించాడు. ఇంతవరకు 18 ఏళ్ల జైలు శిక్షను అనుభవించాడు. జైలులో ఉంటూనే చదువులు పూర్తి చేశాడు. చేసిన నేరానికి పశ్చాత్తాపపడుతూ కవిత్వం రాశాడు. దీనిని గమనించిన జస్టిస్‌ ఎ.కె.సిక్రి, జస్టిస్‌ ఎస్‌.అబ్దుల్‌ నజీర్‌, జస్టిస్‌ ఎం.ఆర్‌.షాలతో కూడిన ధర్మాసనం మరణశిక్షను యావజ్జీవ కారాగార శిక్షగా మార్చుతూ తీర్పు ఇచ్చింది.   వాస్తవాలను, పరిస్థితులను గమనించిన తరువాత మరణశిక్ష అవసరం లేదని భావిస్తున్నాం. నేరం తీవ్రత, దానిని ఉపశమింపచేయడానికి చేసిన ప్రయత్నాలను బేరీజు వేస్తే ఆయనలో మార్పు వచ్చినట్టు కనిపిస్తోంది. అందుకే మరణశిక్షను యావజ్జీవ శిక్షగా మార్చుతున్నాం. జైలులో రాసిన కవిత్వాన్ని పరిశీలిస్తే యవ్వనంలో చేసిన తప్పును గ్రహించినట్టు కనిపిస్తోంది. స్వీయ సంస్కరణ చెందుతూ నాగరికునిగా మారడానికి ప్రయత్నిస్తున్నట్టు అనిపిస్తోంది. నేరం తీవ్రమైనదే అయినప్పటికీ, మనిషిలో కనిపించిన మార్పు దృష్ట్యా ఇది అత్యంత అరుదైన నేరం అన్న పరిధిలోకి రాదు. అందువల్ల మరణశిక్ష విధించాల్సినంత నేరం కాదని భావిస్తున్నాం   అని పేర్కొన్నారు.


కథానాయికగా కెరీర్‌ను ఆరంభించి  ఇప్పుడు ప్రతినాయిక పాత్రలతో ప్రేక్షకులను ఆకట్టుకుంటోంది వరలక్ష్మి.  కన్నిరాశి,  వెల్వట్‌ నగరం ,  నీయా 2 ,  కాట్టేరి , తెలుగులో  తెనాలి రామకృష్ణ బీఏ బీఎల్‌  చిత్రాల్లో నటిస్తోంది. సినిమాల్లో అవకాశాలు ఎక్కువగా వస్తున్న ప్రస్తుత సమయంలో రాజకీయాలపై కూడా ఈ అమ్మడు దృష్టి పెడుతోందని సమాచారం. ఇటీవల ఓ కార్యక్రమానికి హాజరైన వరలక్ష్మి మాట్లాడుతూ  రాజకీయాలపై ఆసక్తి పెంచుకుంటున్నా. బాగా నేర్చుకున్న తర్వాత సమయం వచ్చినప్పుడు తప్పకుండా రాజకీయాల్లోకి వస్తా. మహిళలు ఆత్మరక్షణ కళను నేర్చుకోవాలి. సామాజిక మాధ్యమాలను సరైన విధంగా వినియోగించుకోవాలి. రాజకీయాలంటే ఏదో చెడ్డ విషయం కాదు. ప్రజలకు మేలు చేయగలిగే ఓ చక్కని వేదిక. ఇప్పుడున్న పరిస్థితుల్లో విప్లవం చాలా ముఖ్యం. ప్రస్తుతానికి మా నాన్న నడుపుతున్నా రాజకీయ పార్టీకి, నాకు ఎలాంటి సంబంధం లేదని  చెప్పారు.


పుల్వామా దాడి కుట్రతో 40 మంది సీఆర్పీఎఫ్‌ జవాన్లను బలితీసుకున్న జైష్‌ ఎ మహ్మద్‌ ఉగ్రవాద ముఠా నాయకుడు, భారత  మోస్ట్‌ వాంటెడ్‌  ముష్కరుడు మసూద్‌ అజార్‌ చనిపోయినట్లు వార్తలు సామాజిక మాధ్యమాల్లో గుప్పుమన్నాయి. పాకిస్థాన్‌ కేంద్రంగా పనిచేస్తూ భీతావహ దాడులతో భారత్‌లో అనేక మందిని పొట్టనబెట్టుకున్న ఈ ముష్కరుడు కాలేయ క్యాన్సర్‌తో ఇస్లామాబాద్‌లోని ఆసుపత్రిలో చికిత్స పొందుతూ అదే రుగ్మతతో మరణించాడని కొన్ని వార్తలు వచ్చాయి.
అయితే ఇటీవల భారత వైమానిక దళం పాకిస్థాన్‌లోని బాలాకోట్‌లోని జైష్‌ శిక్షణ శిబిరంపై దాడి చేసినప్పుడు మసూద్‌ కూడా అక్కడే ఉన్నాడని, అందులో అతడు గాయపడ్డాడని, ఆసుపత్రిలో చికిత్స పొందుతూ చనిపోయాడని మరికొన్ని కథనాలు ఉద్ఘాటించాయి. మసూద్‌ మరణించాడా లేదా అన్న దానిపై పాకిస్థాన్‌ ప్రభుత్వం నుంచి అధికారికంగా ఎలాంటి ధ్రువీకరణ లేదు. అయితే అతడు సజీవంగానే ఉన్నాడని అతడి కుటుంబ సభ్యులు పేర్కొన్నట్లు పాక్‌ మీడియా తెలిపింది.   ప్రస్తుతానికి దీనిపై నాకేమీ తెలియదు   అని ఆ దేశ సమాచార మంత్రి ఫవాద్‌ చౌధురి చెప్పారు. మరోవైపు ఈ వార్తల్లోని నిజానిజాలను నిర్ధరించుకునేందుకు భారత నిఘా వర్గాలు ప్రయత్నిస్తున్నాయి.

మసూద్‌ తమ దేశంలోనే ఉన్నాడని, తీవ్ర అనారోగ్యంతో బాధపడుతున్నాడని పాకిస్థాన్‌ మంత్రి షా మెహమూద్‌ ఖురేషీ ఇటీవల అంగీకరించారు. గట్టి ఆధారాలు ఇస్తేనే తమ ప్రభుత్వం అతడిపై చర్య తీసుకుంటుందని భారత్‌కు స్పష్టంచేశారు. మసూద్‌ మూత్రపిండాల సమస్యతో బాధపడుతున్నాడని, రావల్పిండి సైనిక ఆస్పత్రిలో డయాలిసిస్‌ చేస్తున్నారని కూడా వార్తలు వచ్చాయి. పుల్వామా దాడి తర్వాత నుంచి అతడిని అంతర్జాతీయ ఉగ్రవాదిగా ఐరాస ప్రకటించేలా చూసేందుకు మన దేశం ప్రయత్నాలను ముమ్మరం చేసింది. ఆ దాడి వెనుక కుట్రలో జైష్‌ పాత్రను వివరిస్తూ సవివర పత్రాన్ని కూడా పాక్‌కు అందజేసింది. దీని ఆధారంగా మసూద్‌పై కఠిన చర్యలు తీసుకొని చిత్తశుద్ధిని నిరూపించుకోవాలని పాక్‌ ప్రధాన మంత్రి ఇమ్రాన్‌ ఖాన్‌కు స్పష్టం చేసింది.


మసూద్‌ అజార్‌ 1968లో పాకిస్థాన్‌లోని పంజాబ్‌ ప్రావిన్స్‌లో బహావల్‌పూర్‌లో జన్మించాడు. అతడి తండ్రి ఎలిమెంటరీ పాఠశాలలో ఉపాధ్యాయుడు. మసూద్‌ కొంతకాలం పాత్రికేయుడిగా పనిచేశాడు. 1994లో అతడు పోర్చుగీసు పాస్‌పోర్టుతో జమ్మూకశ్మీర్‌లోకి ప్రవేశించాడు. అక్కడ పలు ఉగ్రవాద ముఠాలతో సంబంధాలు ఏర్పరచుకున్నాడు. అదే ఏడాది భారత భద్రతా దళాలు అతడిని అరెస్టు చేశాయి. ఉగ్రవాద అభియోగాలను మోపాయి.   నన్ను మీరు ఎక్కువకాలం జైల్లో ఉంచలేరు   అని భారత అధికారులతో అతడు అనేవాడు. ఒకసారి జైల్లో అతడు, మరికొందరు ఉగ్రవాదులు సొరంగం తవ్వి పరారయ్యేందుకు ప్రయత్నించారు. సొరంగం సిద్ధమయ్యాక  దాని గుండా తానే ముందు వెళ్తానని మసూద్‌ పట్టుబట్టాడు. అయితే స్థూలకాయుడైన మసూద్‌  సన్నగా ఉన్న సొరంగంలో చిక్కుకుపోయాడు. దీంతో ఆ పరారీ యత్నం విఫలమైంది.
1999లో ఉగ్రవాదులు ఇండియన్‌ ఎయిర్‌లైన్స్‌ విమానాన్ని అఫ్గానిస్థాన్‌లోని కాందహార్‌కు హైజాక్‌ చేసే వరకూ మసూద్‌ భారత కారాగారంలోనే ఉన్నాడు. విమానంలోని ప్రయాణికులను క్షేమంగా విడిచిపెట్టాలంటే, మసూద్‌ను అప్పగించాలని ఉగ్రవాదులు షరతు పెట్టారు. నాటి ఎన్‌డీయే ప్రభుత్వం మసూద్‌ను అప్పగించి, ప్రయాణికులను విడిపించుకుంది. విడుదల అనంతరం మసూద్‌  అల్‌ఖైదా నాయకుడు ఒసామా బిన్‌ లాడెన్‌, తాలిబన్‌ వ్యవస్థాపకుడు ముల్లా ఒమర్‌ను కలుసుకున్నాడు. ఆ తర్వాత మసూద్‌ పాకిస్థాన్‌ చేరుకున్నాడు. 2000 సంవత్సరంలో జైష్‌ ఎ మహ్మద్‌ను ఏర్పాటు చేశాడు. ఇక వరుసపెట్టి భారత్‌లో ఉగ్రవాద దాడులకు కుట్రపన్నాడు.


2001 అక్టోబర్‌లో జమ్మూకశ్మీర్‌ అసెంబ్లీపై జైష్‌ ముఠా సభ్యులు ఆత్మాహుతి దాడి చేశారు. ఇందులో 38 మంది బలయ్యారు. అదే ఏడాది డిసెంబర్‌లో ఈ ముఠా ఉగ్రవాదులు భారత పార్లమెంటుపై దాడి చేసి, 10 మందిని బలితీసుకున్నారు. ఈ ఘటనతో భారత్‌, పాకిస్థాన్‌లు యుద్ధం ముంగిటి వరకూ వెళ్లాయి. అంతర్జాతీయ ఒత్తిడితో పాక్‌ ప్రభుత్వం మసూద్‌ను గృహ నిర్బంధంలో ఉంచింది. అయితే ఆయనకు వ్యతిరేకంగా ఆధారాలు లేవంటూ లాహోర్‌లో ఒక కోర్టు ఆయన విడుదలకు ఆదేశించింది. 2016 జనవరిలో పఠాన్‌కోట్‌లోని వైమానిక దళ స్థావరంపైన జరిగిన ఉగ్రవాద దాడులకు మసూద్‌ సూత్రధారి. అదే ఏడాది కశ్మీర్‌లోని ఉరీలో సైనిక స్థావరంపై దాడి చేసి, 19 మంది భారత సైనికులను జైష్‌ ముష్కరులు బలితీసుకున్నారు. అప్పుడు కూడా అజార్‌ను పాక్‌ ప్రభుత్వం రక్షణాత్మక కస్టడీలోకి తీసుకుంది. అంతకుమించి చర్యలేమీ చేపట్టలేదు.

గత జులైలో మసూద్‌ అజార్‌ పాకిస్థాన్‌ ఆక్రమిత కశ్మీర్‌లోని ముజఫరాబాద్‌లోని తన మద్దతుదారులను ఉద్దేశించి గుర్తు తెలియని ప్రాంతం నుంచి ఫోన్‌ ద్వారా ప్రసంగించాడు. చనిపోయేవరకూ పోరాడటానికి తన వద్ద వందల మంది ఉగ్రవాదులు ఉన్నారని అందులో చెప్పాడు. దీంతో మరోసారి హైజాక్‌ యత్నం జరగొచ్చన్న ఉద్దేశంతో భారత్‌ విమానాశ్రయాల్లో భద్రతను కట్టుదిట్టం చేసింది. ఆ తర్వాత నుంచి అతడు ఎక్కడా బహిరంగంగా మాట్లాడిన దాఖలాలు లేవు.


గర్భం దాల్చాలనుకున్నప్పుడు  తీసుకునే కొన్ని ముందుజాగ్రత్తలు పుట్టబోయే పాపాయికే కాదు  తల్లికీ ఎంతో మేలుచేస్తాయి. తొమ్మిదినెలల్లో ఎదురయ్యే సమస్యల్ని అదుపులో ఉంచుతాయి. మరి ఆ ముందు జాగ్రత్తలేంటో మనమూ తెలుసుకుందామా.



 నెలసరి క్రమం తప్పకుండా వస్తుందా  గతంలో వాడిన గర్భనిరోధకాలు, సంతానసాఫల్య సామర్థ్యం పెంచేందుకు తీసుకున్న చికిత్సలు కూడా వైద్యులతో చెప్పాలి.
 లైంగిక వ్యాధులు ఉంటే వాటి చికిత్సల వివరాలు చెప్పాలి. అబార్షన్లు కావడం, పుట్టిన వెంటనే పాపాయి చనిపోవడం వంటివీ చెప్పాలి. ఈ సమస్యలు తెలుసుకోవడానికి వైద్యులు ముందుగానే యాంటీబాడీలు, క్రోమోజోములకు సంబంధించిన పరీక్షలు సూచిస్తారు.
మనకు ఉండే కొన్నిరకాల అనారోగ్య సమస్యలు, వాడే మందులు, జీవనశైలి వంటివన్నీ గర్భధారణపై ప్రభావం చూపుతాయి. అవే కాబోయే తల్లీబిడ్డలకు ప్రమాదకరం కావొచ్చు. అందుకే గర్భం దాల్చాలనే ఆలోచన వచ్చినప్పటి నుంచీ జాగ్రత్తలు తీసుకోవాలి. దీన్నే  ప్రీకన్సెప్షనల్‌ ఇవాల్యుయేషన్‌ అండ్‌ కౌన్సెలింగ్‌  అంటారు. వాస్తవానికి గర్భం దాల్చడానికి కనీసం మూడునెలల ముందుగానే వైద్యులతో చర్చించాలి. అలా చర్చించాల్సిన విషయం కాబోయే తల్లికి ఉండే ఆరోగ్య సమస్యలు, వాటి పరిష్కారాలు. అవెలాంటివంటే
సాధారణ ఆరోగ్య సమస్యలు అధికబరువు, అధికరక్తపోటు, మధుమేహం, గుండె, ఊపిరితిత్తులు, మూత్రపిండాల సమస్యల వంటివి ఉంటే గర్భందాల్చక ముందే వాటిని అదుపులో ఉంచుకోవాలి.
 మన భారతీయ స్త్రీలకు బీఎంఐ బాడీమాస్‌ ఇండెక్స్‌ 18 23 వరకూ ఉండాలి. బరువు ఎక్కువగా ఉన్నా తక్కువగా ఉన్నా కూడా తల్లీబిడ్డలిద్దరికీ హానే. కాబట్టి తగిన జాగ్రత్తలు తీసుకోవాలి. ఒకవేళ అధికబరువుంటే కనీసం పదిశాతం తగ్గించుకోవాలి.
 అధిక రక్తపోటు ఉన్నవారు వాడే అన్నిరకాల మందులు గర్భస్థశిశువుకు సురక్షితం కాదు. ముఖ్యంగా బీటాబ్లాకర్లు గర్భిణులు వాడకూడదు. అందుకే ఏం మందులు వాడుతున్నారో ముందుగానే డాక్టర్లకు చెప్పాలి. మధుమేహం ఉన్నప్పుడు గర్భం దాల్చడానికి ముందే దాన్ని అదుపులోకి తెచ్చుకోవాలి. దీని నియంత్రణ కోసం వాడే కొన్నిరకాల మందులు గర్భిణులకు పడకపోవచ్చు.
 హిమోగ్లోబిన్‌ ఏ1 సి స్థాయులు ఆరు లోపల ఉన్నాయా లేదా అనేది గమనించుకోవాలి. లేకపోతే ఆస్థాయికి చేరుకున్నాకే గర్భం దాల్చాలి.
 మూర్ఛతో బాధపడే మహిళలు తమకున్న సమస్యతో పాటు వాడే మందుల వివరాలు తప్పనిసరిగా గర్భందాల్చడానికి ముందే డాక్టర్‌తో చెప్పాలి. లేదంటే బిడ్డకు అవకరాలు కలిగే అవకాశాలు ఎక్కువ. అప్పుడే న్యూరాలజిస్టును సంప్రదిస్తే సురక్షితమైన మందులు సూచిస్తారు.
 గతంలో ఎప్పుడైనా గుండె, అండాశయాలు, గర్భాశయం వంటివాటికి జరిగిన శస్త్రచికిత్సలు, వాడే మందుల వివరాలను డాక్టర్లకు ముందే తెలియజేయాలి. గర్భాశయంలో గడ్డలు ఉండి వాటిని తొలగిస్తే కాన్పు సమయంలో, నొప్పులు వచ్చేటప్పుడు జాగ్రత్తలు తీసుకోవలసి ఉంటుంది.
 నెత్తురు గడ్డకట్టే వ్యాధితో బాధపడే స్త్రీలు వారు వాడే మందుల గురించి కూడా డాక్టర్లకు ముందే చెప్పాలి. నెత్తురు పల్చబడేందుకు సూచించే మాత్రల్లో వార్ఫారిన్‌ ఉంటే గనుక గర్భం దాల్చాలనుకున్నప్పుడు వాటిని మానేయాల్సి ఉంటుంది. లేదంటే బిడ్డకు అవకరాలు రావొచ్చని అధ్యయనాలు చెబుతున్నాయి.
 ఈ రోజుల్లో రీనల్‌ ట్రాన్స్‌ప్లాంట్‌ అయిన స్త్రీలు కూడా గర్భం దాల్చడానికి వెసులుబాటు ఉంది. అయితే రీనల్‌ ట్రాన్స్‌ప్లాంట్‌ రిజెక్ట్‌ కాకుండా ఇమ్యునో సప్లిమెంట్లు వాడతారు. ఇవి గర్భం దాల్చాలనుకునేవారికి హాని చేయొచ్చు. కాబట్టి నెఫ్రాలజిస్టుతో చర్చించి సురక్షితమైన మందులు వాడాల్సి ఉంటుంది.
 రొమ్ముక్యాన్సర్‌ బారిన పడిన మహిళలు గర్భం దాల్చాలనుకుంటే  కీమోథెరపీ, రేడియేషన్‌ తీసుకుంటున్న విషయాన్ని గైనకాలజిస్టుతో వివరంగా చెప్పాలి. కీమో తరువాత వెంటనే గర్భం వస్తే బిడ్డ అవకరాలతో పుట్టే అవకాశాలు ఎక్కువ.
 మొటిమలు కోసం వాడే మందుల్లో ఐసోట్రెటినాయిన్‌ ఉంటుంది. ఇది పుట్టబోయే బిడ్డకు హానికరం. గర్భం దాల్చాలనే ప్రణాళికకు ముందే ఆ మందులు వాడటం మానేయాలి.

మరీ 20ఏళ్లలోపు, 35 సంవత్సరాలు దాటాక గర్భం దాల్చడం సమస్యే. గర్భవతిగా తొమ్మిది నెలల్లోనే కాదు, కాన్పు సమయంలో కూడా సమస్యలు ఎదురుకావచ్చు. 35 ఏళ్లు దాటిన వారిలో అధికరక్తపోటు, జస్టేషనల్‌ డయాబెటీస్‌, ప్రీ ఎక్లాంప్సియా, పాపాయి దక్కకపోవడం, అవకరాలు వంటి సమస్యలు ఉండొచ్చు. వయసు బాగా తక్కువగా ఉన్న స్త్రీలకయితే నెలలు నిండకుండానే కాన్పు కావడం, తక్కువ బరువుతో పిల్లలు పుట్టడం, రక్తహీనత వంటి సమస్యలు ఎదురవుతాయి. ఇటువంటి స్త్రీలు ముందుగా డాక్టర్‌తో మాట్లాడితే జాగ్రత్తలు సూచిస్తారు.
 కుటుంబంలో ఎవరికైనా కంజెనిటిల్‌ అబ్‌నార్మాలటీస్‌, పుట్టుకతో వచ్చిన లోపాలు, డౌన్స్‌సిండ్రోమ్‌ వంటి క్రోమోజోముల లోపాలు, బుద్ధిమాంద్యం, ఎదుగుల లోపాలు వంటివి డాక్టర్‌కి ముందుగానే చెప్పాలి. వంశపారంపర్యంగా వచ్చే కొన్ని జబ్బులు, హిమోగ్లోబినోపతీ, ఊపిరితిత్తులకు సంబంధించిన వ్యాధులు, గుండెలో లోపాలు, హిమోఫీలియా వంటివన్నీ ముందే చర్చిస్తే అవసరమైన పరీక్షలు నిర్వహిస్తారు. గర్భం దాల్చకముందే వీటిపై ఓ అంచనా వస్తే  పుట్టబోయే బిడ్డకు ఏవైనా జబ్బులు ఉన్నాయో లేదో తెలుసుకుని నియంత్రించే అవకాశం ఉంటుంది. డౌన్స్‌ సిండ్రోమ్‌ని ముందుగానే గుర్తించొచ్చు. ఇలాంటివి కుటుంబంలో ఉంటే అమ్నియోసింటసిస్‌ ఉమ్మనీటి పరీక్ష, ఎన్‌ఐపీటీతో పాటు మరికొన్ని ప్రత్యేక పరీక్షలు చేస్తారు

  దర్శకుడిగా చాలా విరామం వచ్చింది.  మెరుపు కలలు ,  ప్రియురాలు పిలిచింది  చిత్రాల తర్వాత కూడా చాలా కథలు రాసుకున్నా. కొన్ని సినిమాలు పట్టాలెక్కే దశకు వచ్చి అనుకోకుండా ఆగిపోయాయి. ఎట్టకేలకి 18 ఏళ్ల తర్వాత  సర్వం తాళమయం  తెరకెక్కించాను. రామాయణంలో వనవాసం 14 ఏళ్లే. నా వనవాసం మాత్రం 18 ఏళ్లు సాగింది   అన్నారు ప్రముఖ దర్శకుడు రాజీవ్‌ మేనన్‌. ఛాయాగ్రాహకుడిగా పలు చిత్రాలకి పనిచేసిన ఆయన, అనంతరం దర్శకుడిగానూ తన ప్రతిభని చాటి చెప్పారు. సుదీర్ఘ విరామం తర్వాత ఆయన సంగీతం ప్రధానంగా సాగే  సర్వం తాళమయం  చిత్రాన్ని తెరకెక్కించారు. జి.వి.ప్రకాష్‌కుమార్‌, అపర్ణ బాలమురళి ప్రధాన పాత్రలు పోషించిన ఈ చిత్రం 8న ప్రేక్షకుల ముందుకొస్తోంది. ఈ సందర్భంగా రాజీవ్‌ మేనన్‌ ఆదివారం హైదరాబాద్‌లో విలేకర్లతో ముచ్చటించారు.

  సంగీతం, సమాజం, గెలుపు గురించి తీసిన సినిమా ఇది.  శంకరాభరణం ,  సాగరసంగమం  తరహాలో సంగీతం ప్రధానంగా సాగుతుంది. భారతీయ సంస్కృతిలో ప్రధానమైన గురుశిష్యుల బంధం గురించీ ప్రస్తావించాం. ప్రముఖ మృదంగ విద్వాంసుడు ఉమయాళ్‌పురం శివరామన్‌గారి మీద డాక్యుమెంటరీ చేస్తున్న సమయంలో నాకొచ్చిన ఆలోచన నుంచి పుట్టిన కథ ఇది. డాక్యుమెంటరీ కోసం మృదంగం తయారు చేసే తంజావూరు జాన్సన్‌ని ఇంటర్వ్యూ చేశా.  నాకు మృదంగం వాయించాలనే కోరిక ఉంది. కానీ మా నాన్న ఉన్నప్పుడు కొద్దివరకు నేర్చుకున్నప్పటికీ ఆయన చనిపోయాక నేను మృదంగం తయారు చేయడానికే పరిమితమయ్యాను. మా అబ్బాయి ఏదో ఒక రోజు మ్యూజిక్‌ అకాడమీలో మృదంగం వాయిస్తాడ ని చెప్పారు జాన్సన్‌. ఆ మాట చెబుతున్నప్పుడు ఆయన గొంతు బొంగురుపోయింది. మృదంగం తయారు చేస్తున్నవాళ్లకీ వాయించాలనే కోరిక, ప్రతిభ ఉంటుందనే అంశంతో పీటర్‌ జాన్సన్‌ అనే ఒక కల్పిత పాత్రని సృష్టించి ఈ కథని అల్లాను. సంగీతం తెలిసిన వ్యక్తులు అయితేనే ఇలాంటి కథకి న్యాయం చేస్తారని భావించి జీవీ ప్రకాష్‌కుమార్‌తోపాటు సుమేష్‌ నారాయణన్‌, బాంబే జయశ్రీ, గురుచరణ్‌ వంటి పలువురు సంగీత నిపుణుల్ని ఎంచుకొన్నా. లైవ్‌ మ్యూజిక్‌తో చేసిన సినిమా ఇది. యువతరం సామాజికంగా కష్టాల్ని ఎదుర్కుంటూ ఎలా పైకొస్తున్నారు. వాళ్లు కళలు, సంస్కృతి పట్ల ఎలా ఆకర్షితులవుతున్నారనే విషయాలు ఇందులో ప్రధానంగా చర్చించాం  .

 సాధారణంగా ఒక దర్శకుడు నాలుగేళ్ల విరామం తర్వాత సినిమా చేయాలనుకుంటే పరిస్థితులు కొంచెం కష్టంగా ఉంటాయి. అయితే నాకు దర్శకుడిగా విరామం వచ్చినప్పటికీ, ఖాళీగా గడపలేదు. పలు చిత్రాలకి ఛాయాగ్రాహకుడిగా పనిచేస్తూ, కథలు రాసుకుంటూ, వ్యాపార ప్రకటనలు చేశాను. దాంతో ఈ సినిమాని తీయడం కష్టం అనిపించలేదు. ప్రేమ, సంగీతం, మంచి స్క్రిప్టుతో  సర్వం తాళమయం  చిత్రాన్ని తెరకెక్కించా. సంగీతం పరంగా నన్ను ప్రభావితం చేసిన, నాలో స్ఫూర్తినింపిన సినిమా  శంకరాభరణం . అందుకే ఈ సినిమాని దర్శకుడు కె.విశ్వనాథ్‌కి చూపించా. ఆయన, రమేష్‌ప్రసాద్‌, కీరవాణి సినిమా చూసి మెచ్చుకున్నారు. సామాజిక పరమైన విషయాల్నీ ఇందులో స్పృశించాం. ఇకపై దర్శకుడిగా వరుసగా సినిమాలు చేస్తా  .

   ఈ చిత్రానికి ఎ.ఆర్‌. రెహమాన్‌ సంగీతమే ప్రధానబలం. ఎ.ఆర్‌ ఆల్బమ్‌లో వేరొకరి బాణీకి చోటు లభించడం అంటే మాటలు కాదు. కానీ ఈ చిత్రం కోసం నేను ఓ బాణీని సమకూర్చా. నేను, రెహమాన్‌ మంచి స్నేహితులం. నాకొచ్చిన ఆలోచనని తనతో పంచుకొనేవాణ్ని, ఆయన కూడా ఒక మంచి సినిమా చూశారంటే నాకు చెప్పేవారు. ఇళయారాజా, రాజ్‌   కోటి దగ్గర ఉన్నప్పుడు మంచి కీ బోర్డ్‌ ప్లేయర్‌గా ఎ.ఆర్‌.కి పేరుండేది. నేను ప్రకటనలు చేస్తున్నప్పుడు ఒకసారి మెటల్‌ ప్లేట్‌ పగిలిపోయే శబ్దం కావల్సివచ్చింది. తను రకరకాల ప్లేట్లు విరగ్గొట్టి నాకు కావల్సిన శబ్దాన్ని పక్కాగా చేసిచ్చారు.  రోజా  తర్వాత తన జీవితమే మారిపోయింది.  మెరుపు కలలు కి నేను దర్శకత్వం చేయడానికి కారణం కూడా తనే. ఏవీయమ్‌ సంస్థ యాభైయ్యేళ్ల ప్రయాణాన్ని పురస్కరించుకొని ఒక సినిమా చేయాలనుకుంది. దానికి ఎ.ఆర్‌.రెహమాన్‌తో సంగీతం చేయించాలనుకున్నారు. తను నాకు స్నేహితుడు కావడంతో నాకు కబురు పెట్టారు. కమర్షియల్‌ సినిమానే కదా అని రెహమాన్‌ మొదట ఆసక్తి చూపలేదు.  పెద్ద సంస్థ నుంచి వచ్చిన అవకాశం కదా, వాళ్లకి నువ్వే ఏదో ఒకటి చెప్పు  అన్నా. అప్పుడు ఏవీయమ్‌ నిర్మాతల్ని కలిసి  ఈ చిత్రానికి దర్శకుడు రాజీవ్‌ మేనన్‌ అయితే బాగుంటుంది, తన దగ్గర మంచి ఆలోచనలు ఉన్నాయి  అని వారితో చెప్పాడు. అలా తను చెప్పడంతోనే నేను  మెరుపు కలలు  చేయాల్సి వచ్చింది.  సర్వం తాళమయం  కోసం తనకు నేను బాణీని వినిపించేటప్పుడు ఉత్కంఠకి గురయ్యా. విన్నాక కొద్దిసేపు ఏంమాట్లాడలేదు. ఆ తర్వాత చాలా బాగుందని ఓకే చేశారు.

 రాజీవ్‌ మేనన్‌ సార్‌ కార్యాలయం నుంచి ఫోన్‌ రాగానే  ఎవరో ఆట పట్టిస్తున్నారేమో  అనుకున్నా. ఆ తర్వాత ఆడిషన్‌కి పిలుస్తున్నామని చెప్పారు. ఒక రోజంతా ఆడిషన్‌ జరిగింది. ఇందులో నేను సారా అనే అమ్మాయిగా నటించా. సున్నితమైన అమ్మాయిగా కనిపిస్తా. కానీ బలమైన పాత్ర అది  .

  ఈ చిత్రం కోసం ఏడాది పాటు మృదంగం నేర్చుకున్నాను. ఉమయాళ్‌పురం శివరామన్‌గారి దగ్గరకి రోజూ అరగంట పాటు వెళ్లేవాణ్ని. ఆయన క్రమశిక్షణ విషయంలో పక్కాగా ఉంటారు. కొంచెం ఆలస్యమైనా ఒప్పుకునేవారు కాదు. ఒక అందమైన అనుభవం ఈ చిత్రం. రాజీవ్‌ మేనన్‌సార్‌ కథకి తగ్గట్టే నటించా. ఒక పాత్రని ఎలా స్వీకరించాలి. దానికి అదనంగా మనం ఏం జోడించొచ్చనేది ఈ సినిమాతో బాగా తెలిసింది. మా మామ ఎ.ఆర్‌.రెహమాన్‌ సంగీతం అందించిన సినిమాలో నేను నటిస్తున్నానన్నప్పుడు చాలా విషయాలు మదిలో మెదిలేవి  .

కర్నూలు రైల్వేస్టేషన్‌లో ఆదివారం తెల్లవారుజామున వెంకటాద్రి ఎక్స్‌ప్రెస్‌కు పెను ప్రమాదం తప్పింది. 12798 నెంబరు వెంకటాద్రి సూపర్‌ఫాస్ట్‌ ఎక్స్‌ప్రెస్‌ చిత్తూరు నుంచి కాచిగూడకు శనివారం రాత్రి బయలుదేరింది. రెండు ఇంజిన్లతో సహా 24 బోగీలతోకూడిన రైలులో దాదాపు 1650మంది పైనే ప్రయాణికులు ఉన్నారు. ఆదివారం తెల్లవారుజామున 2 20 గంటల సమయంలో కర్నూలు రైల్వేస్టేషన్‌ మొదటి ఫ్లాట్‌ఫాం మీదకు రైలు 15 కిలోమీటర్ల లోపు వేగంతో వస్తుండగా అకస్మాత్తుగా రెండో ఇంజిన్‌లో వెనుకవైపు మూడు చక్రాలు పట్టాలు తప్పాయి. వెంటనే గ్రహించిన రైలు లోకోపైలెట్‌ అప్రమత్తతో రైలును నిలిపివేయటంతో ప్రమాదం తప్పింది. రైల్వే అధికారులు పట్టాలు తప్పిన రైలు ఇంజిన్‌ భాగాన్ని తొలగించి మరో ఇంజిన్‌తో కాచిగూడకు పంపారు. సుమారు నాలుగు గంటల పాటు ప్రయాణికులు తీవ్ర ఇబ్బందులకు గురయ్యారు. గుంతకల్లు నుంచి సిబ్బందిని రప్పించి ఆగిన పోయిన ఇంజిన్‌ను పట్టాలపైకి పునరుద్ధరించారు. దక్షిణమధ్య రైల్వే జీఎం వినోద్‌కుమార్‌యాదవ్‌ ప్రమాద ఘటనపై విచారణకు ఆదేశించారు.

ఉన్నత విద్యాభ్యాసం చేసింది  ప్రైవేటు ఉద్యోగం చేస్తోంది. జీవితంపై ఎన్నో ఆశలతో మెట్టినింట్లో అడుగుపెట్టింది. కోడలిని కన్నబిడ్డలా చూసుకోవాల్సిన అక్కడ ఆమెకు వరకట్న వేధింపులు ఎదురయ్యాయి. రోజూ గొడవలు  తల్లిదండ్రులు సర్దిచెప్పి వెళ్తుండటం చూసి జీవితంపై విరక్తి చెందింది. భవనంపైకి ఎక్కి దూకి బలవన్మరణానికి పాల్పడింది. విషయం తెలిసి వచ్చిన తండ్రి తన బిడ్డ విగతజీవిగా కనిపించడంతో చూసి నిశ్చేష్టుడయ్యాడు. ఈ హృదయ విదారక ఘటన హైదరాబాద్‌ నగరం వనస్థలిపురం ఠాణా పరిధిలో ఆదివారం చోటుచేసుకుంది. పోలీసుల కథనం ప్రకారం  సైదాబాద్‌కు చెందిన పడాల నివేదిత29 వివాహం వనస్థలిపురం సుష్మా సాయినగర్‌కు చెందిన రఘుప్రకాశ్‌30తో 2018 జులైలో జరిగింది. వివాహ సమయంలో 45 తులాల బంగారు ఆభరణాలు, కిలో వెండి వస్తువులు ఇచ్చారు. నివేదిత ఫ్యాషన్‌ డిజైనింగ్‌ చేసి కూకట్‌పల్లిలో ఓ పాఠశాలలో ఉద్యోగం చేస్తోంది. సాఫ్ట్‌వేర్‌ ఇంజినీరైన భర్త ఉద్యోగం రీత్యా అమెరికాకు వెళ్లి తిరిగి వచ్చాడు. ప్రస్తుతం నగరంలో ఓ సాఫ్ట్‌వేర్‌ సంస్థలో ఉద్యోగం చేస్తున్నాడు. వివాహం జరిగినప్పటి నుంచి కట్నం ఇవ్వలేదని భర్తతో పాటు కుటుంబ సభ్యులు ఆమెను వేధించారు. ఈ క్రమంలో శనివారం రాత్రి భార్యాభర్తల మధ్య గొడవ జరగడంతో నివేదిత కుటుంబసభ్యులు వచ్చారు. గొడవ చేయవద్దంటూ అల్లుడికి ఆయన కుటుంబ సభ్యులకు నచ్చజెప్పారు. గొడవ సమసిపోయిందని శనివారం తెల్లవారుజామున తల్లిదండ్రులు వెళ్లిపోయారు. తలకు, శరీరానికి బలంగా గాయాలు కావడంతో సంఘటన స్థలంలోనే మరణించింది. భర్త అత్తమామలు కట్నం కోసం తన కుమార్తెను వేధించేవారని వారే చంపేసి ఆత్మహత్యగా చిత్రీకరిస్తున్నారని తండ్రి పృథ్వీరాజ్‌ ఆరోపించారు. ఈ మేరకు పోలీసులకు ఫిర్యాదు చేయగా కట్నం కోసం వేధించినందుకు భర్త రఘుప్రకాశ్‌, అత్త రాణి, మామ జ్ఞానప్రకాశ్‌లపై కేసు నమోదు చేసి దర్యాప్తు చేస్తున్నారు.

ఎన్నికలకు ముందే వైకాపా ఓటమిని అంగీకరించి దిగజారుడు రాజకీయాలకు పాల్పడుతోందని ముఖ్యమంత్రి చంద్రబాబు నాయుడు ధ్వజమెత్తారు. వైకాపా ఫస్ట్రేషన్‌తో తెలంగాణలో మనపై కేసులు పెట్టే స్థితికి వచ్చిందని సీఎం అన్నారు. 20 ఏళ్ల నుంచి పార్టీ సమాచారం కంప్యూటరీకరించగా, దాన్ని తెలంగాణ ప్రభుత్వ సాయంతో దొంగలించే నీచానికి ఒరిగట్టారని ఆయన మండిపడ్డారు. పార్టీ నేతలతో ముఖ్యమంత్రి చంద్రబాబు సోమవారం టెలికాన్ఫరెన్స్‌ నిర్వహించారు. న్యాయస్థానంతో చీవాట్లు తినడం వాళ్లు ఒడిగట్టిన నీచానికి చెంపపెట్టని దుయ్యబట్టారు. ఓటమి భయంతోనే రాష్ట్రంలో తెదేపా ఓట్లు తొలగించే ప్రక్రియ చేపట్టారని చంద్రబాబు ఆగ్రహం వ్యక్తంచేశారు.

ఈ దుర్మార్గాలకు మోదీ, కేసీఆర్ సహకరిస్తున్నారని ఆక్షేపించారు. 8 లక్షల తెదేపా ఓట్లు తొలగించేందుకు కుట్ర పన్నారని విమర్శించారు. సాంకేతికతను తాము ప్రోత్సహిస్తుంటే, సైబర్ క్రైంను వాళ్లు ప్రోత్సహిస్తున్నారని దుయ్యబట్టారు. వీటన్నింటికీ గట్టిగా గుణపాఠం చెప్పేందుకు సిద్ధంగా ఉన్నామని చంద్రబాబు తెలిపారు. బోగస్ ఓట్లు పేర్ల తొలగింపునకు పాల్పడిన వారందరిపైనా క్రిమినల్ చర్యలు తీసుకుంటామని సీఎం హెచ్చరించారు. అధికారంలోకి వస్తే ఇంకెన్ని సంఘ విద్రోహ చర్యలకు పాల్పడతారోనని వ్యాఖ్యానించారు. దీనిపై అంతా చైతన్యం కావాలని ముఖ్యమంత్రి నేతలకు పిలుపునిచ్చారు.



ఓట్ల తొలగింపుపై గురువారం రాష్ట్రవ్యాప్తంగా ఆందోళనలు చేయాలని ముఖ్యమంత్రి చంద్రబాబు నేతలకు పిలుపునిచ్చారు. ఓట్ల నమోదు, తొలగింపులో తప్పుడు పనులను సహించబోమని తేల్చిచెప్పారు. తప్పుడు దరఖాస్తుదారులపై కఠిన చర్యలు తప్పవని సీఎం హెచ్చరించారు. దొంగ సంతకాలు పెట్టిన వారందరినీ గుర్తించాలని అధికారులను ఆదేశించారు. సైబర్ నేరగాళ్లను ఎవరినీ వదిలేది లేదని ముఖ్యమంత్రి తేల్చి చెప్పారు. నేరాలు చేయడంలో వైకాపా నేతలు ఆరితేరారని ఆయన దుయ్యబట్టారు.

ఓటర్లకు తెలియకుండానే ఓట్ల తొలగింపు కోసం వారి పేరిట మోసపూరితంగా ఆన్‌లైన్‌లో ఫారం 7 దరఖాస్తులు చేసిన వారిపై ఆంధ్రప్రదేశ్‌ వ్యాప్తంగా 45 క్రిమినల్‌ కేసులు నమోదు చేశామని రాష్ట్ర ప్రధాన ఎన్నికల అధికారి గోపాలకృష్ణ ద్వివేది ఆదివారం ఒక ప్రకటనలో తెలిపారు. అత్యధికంగా తూర్పుగోదావరి జిల్లాలో 14 కేసులు పెట్టామని, కర్నూలు, విశాఖపట్నం జిల్లాల్లో చెరో 8 కేసులు, ప్రకాశంలో నాలుగు, శ్రీకాకుళం, కృష్ణా, చిత్తూరుల్లో చెరో మూడు కేసులు, గుంటూరు, అనంతపురం జిల్లాల్లో ఒక్కో కేసు నమోదు చేశామని వివరించారు. దురుద్దేశపూరితంగా ఓట్ల తొలగింపు కోసం దరఖాస్తు చేయటం అనుచిత, అక్రమ చర్య అని, దీన్ని తీవ్రంగా నిరోధించాలని అన్నారు. ఫిర్యాదులపై విచారణ జరిపిన తర్వాతే కేసులు పెట్టామన్నారు. మోసపూరితంగా దరఖాస్తులు చేసిన ఘటనల్లో ప్రమేయమున్న ఆరుగురు  మీ సేవ  సిబ్బందిపై తూర్పుగోదావరి జిల్లా కలెక్టర్‌ చర్యలు తీసుకున్నారని చెప్పారు. ఈ నకిలీ దరఖాస్తుల ఆధారంగా జాబితా నుంచి ఎవరి పేరు కూడా తొలగించబోమని, పూర్తి విచారణ జరుపుతామని చెప్పారు.

ఎవ్వరికీ తెలియని ప్రదేశంలో కూర్చుని ఓ ప్రాంతంలో గానీ, ఓ పట్టణంలో గానీ, ఓ నగరంలో గానీ ఏ మూల ఏం జరుగుతోందో తెలుసుకుంటూ అందుకు అనుగుణంగా చర్యలు తీసుకునే అవకాశాన్ని సీసీ టీవీ నిఘా వ్యవస్థ కల్పిస్తోంది. ప్రస్తుతం ఆంధ్రప్రదేశ్‌లో ప్రయోగాత్మకంగా కొన్ని ప్రాంతాలకే పరిమితమైన క్లౌడ్‌ ఆధార సీసీ టీవీ నిఘా వ్యవస్థను ఇక రాష్ట్ర వ్యాప్తం చేయనున్నారు. ప్రాజెక్టు పనులు 70 నుంచి 80శాతం పూర్తయ్యాయి. ఈ క్రమంలో 13 జిల్లాల్లో 11వేలకుపైగా కెమెరాలు ఏర్పాటు చేశారు. మరో 3వేలు మార్చిలోగా అమర్చనున్నారు. ఇప్పటికే 6వేల కెమెరాలతో ప్రధాన నగరాలలో, పట్టణాల్లో నిఘా వ్యవస్థను అమలు చేస్తున్నారు. ముంబయి, దిల్లీ, బెంగళూరు, అహ్మదాబాద్‌, చెన్నై, హైదరాబాద్‌ వంటి ముఖ్య నగరాల్లో నిఘా కెమెరా వ్యవస్థ అందుబాటులో ఉంది. రాష్ట్ర వ్యాప్తంగా ఈ వ్యవస్థను అమలు చేసే రాష్ట్రాల్లో దేశంలోనే ఆంధ్రప్రదేశ్‌ మొదటిది.

ప్రతి ఇంటికీ నెలకు రూ.149కే కేబుల్‌ ప్రసారాలు, అంతర్జాలం, టెలిఫోన్‌ సౌకర్యాన్ని కల్పించేందుకు ఏపీ ఫైబర్‌ నెట్‌ ఆధ్వర్యంలో రాష్ట్ర వ్యాప్తంగా 24 వేల కిలో మీటర్ల పొడువునా ఆప్టికల్‌ ఫైబర్‌ కేబుళ్లు వేశారు. అదనంగా మరో 12 వేల కిలో మీటర్ల పొడవునా కేబుళ్ల పనులు ప్రస్తుతం వివిధ దశల్లో ఉన్నాయి. జిల్లా, నగర, పట్టణ, మండల కేంద్రాల్లోని సీసీ కెమెరాలను ఈ కేబుళ్లకు అనుసంధానిస్తున్నారు. ఈ ఫీడ్‌ను సచివాలయంలోని రియల్‌ టైం గవర్నెన్స్‌ ఆర్టీజీ కేంద్రం పర్యవేక్షిస్తోంది. కొన్ని జిల్లాల్లో పోలీసు ఆధ్వర్యంలోనూ కమాండ్‌ కంట్రోల్‌ కేంద్రాలు నిర్వహిస్తున్నారు. ఈ నిఘా వ్యవస్థతో కెమెరా పరిధిలో ఎక్కడ నేరం జరిగినా, గొడవలు, అల్లర్లు తలెత్తినా, ప్రమాదాలు, ఇతరత్రా ఎలాంటి సంఘటనలు జరిగినా వెంటనే అప్రమత్తమవుతున్నారు.

జిల్లాకో ఆర్టీజీ కేంద్రాన్ని ఏర్పాటుచేసి ఆ పరిధిలోని సీసీ కెమెరాలను దానికి అనుసంధానించే ప్రక్రియ మొదలైంది. కలెక్టర్‌ ఆధ్వర్యంలో వీటిని అధికారులు పర్యవేక్షించే ఏర్పాట్లు చేస్తున్నారు. ఆర్టీజీ కేంద్రాలు ఏర్పాటయ్యాక కెమెరాల సంఖ్యను పెంచే యోచన కూడా ఉంది. జిల్లా యంత్రాంగం వివిధ సందర్భాల్లో రాష్ట్ర ఆర్టీజీ కేంద్రంపై ఆధారపడకుండా జిల్లా స్థాయిలోనే అప్రమత్తమవ్వొచ్చు. అధికార వికేంద్రీకరణతో నిఘా వ్యవస్థ మరింత బలోపేతమవుతుందని భావిస్తున్నారు.

ప్రసిద్ధ పోలవరం ప్రాజెక్టు పనులను ప్రస్తుతం సీసీ కెమెరాలతో అధికారులు పర్యవేక్షిస్తున్నారు. సచివాలయంలోని ఆర్టీజీ కేంద్రం నుంచి ముఖ్యమంత్రి, జలవనరులశాఖ మంత్రి, అధికారులు ఇక్కడి నుంచే పనులు పర్యవేక్షించి క్షేత్రస్థాయి అధికారులకు ఆదేశాలిస్తున్నారు. తుపాన్లు సమయంలోనూ సచివాలయం నుంచి సహాయక కార్యక్రమాలను ఉన్నతాధికారులు పర్యవేక్షించారు.

అనుమతులు తీసుకోకుండా పట్టణాల్లో చేసే నిర్మాణాలను గుర్తించి తదుపరి చర్యలు తీసుకోవడం, అనుమతులకు విరుద్ధంగా చేసే వాటిని అడ్డుకోవడం.
 పంచాయతీరాజ్‌, రహదారులు భవనాలశాఖ, పట్టణ స్థానిక సంస్థల ఆధ్వర్యంలోని పాడైన రహదారులు, వాటిలో గోతులను గుర్తించి క్షేత్రస్థాయి ఇంజినీర్లకు ఆదేశాలిస్తారు.
 ప్రభుత్వశాఖల ఆధ్వర్యంలోని వివిధ ప్రాజెక్టుల పనుల్లో వాస్తవికతను గుర్తించేందుకు రాష్ట్ర,జిల్లా కార్యాలయాల నుంచే అధికారులు పర్యవేక్షిస్తారు.

చెంతనే బ్రహ్మసాగర్‌ జలాశయం నిర్మించారు  ఇంకేముంది నీటికి కరవు ఉండదు. భూగర్భజలాలు పెరిగితే వానల్లేకున్నా సాగు, తాగునీటికి పెద్దగా ఇబ్బంది పడక్కర్లేదు  కడప జిల్లా బ్రహ్మంగారి మఠం మండల ప్రజలు ఇలాగే ఆలోచించారు. కొందరు రైతులు జలాశయం నిర్మాణానికి భూములు కూడా ఇచ్చారు. కానీ వారి ఆశలు తీరలేదు. చెంతనే జలాశయం ఉన్నా నీటికి కటకట తప్పడం లేదు. ఈ సమస్యను పరిష్కరించడానికి కొత్తగా ఎత్తిపోతల పథకం చేపట్టాలని జలవనరుల శాఖ నిర్ణయించింది. కడప జిల్లా బ్రహ్మంగారి మఠం మండలంలోని రేకులకుంట, టి.అగ్రహారం రెవెన్యూ గ్రామాలతో పాటు అందులోని మరో 11 చిన్న గ్రామాల్లో సాగునీటి సమస్యకు ఈ ఎత్తిపోతలతో పరిష్కారం లభిస్తుంది.

బ్రహ్మసాగర్‌ జలాశయం నిర్మించడం, అందులో నీళ్లు నిలబెట్టడం వల్ల ఈ గ్రామాల్లో నిజానికి భూగర్భజలాలు వృద్ధి చెందాలి. ఇందుకు భిన్నంగా నీటి కొరత ఏర్పడడంతో తితిదే ఛైర్మన్‌ పుట్టా సుధాకర్‌ యాదవ్‌ జలవనరులశాఖ అధికారులను సంప్రదించి సమస్య పరిష్కారానికి ప్రయత్నాలు చేశారు. జిల్లా, రాష్ట్ర స్థాయి అధికారులతో చర్చించారు. అధికారులు ఆ గ్రామాల్లో పర్యటించారు. బ్రహ్మసాగర్‌ నుంచి నీటిని ఎత్తిపోసి నిల్వ చేసి పైపుల ద్వారా ఆ ఊళ్లకు అందించడమే పరిష్కార మార్గమని తేల్చారు. దీంతో ఎత్తిపోతల పథకం నిర్మాణానికి ప్రతిపాదనలు సిద్ధం చేశారు. దస్త్రాలు వేగంగా కదలడంతో తొలి దశ పనులకు ఆమోదం లభించింది.


బ్రహ్మసాగర్‌ జలాశయ నిర్మాణానికి రేకులకుంట సమీపంలోని కొన్ని గ్రామాల ప్రజలు భూములు ఇచ్చారు. ఆ ఊళ్లలోని ప్రజలు కొందరు ఆ సమీపంలోనే స్థిరపడ్డారు. బ్రహ్మంగారి మఠం మండలంలోని రేకులకుంట, అగ్రహారం రెవెన్యూ గ్రామాల్లోనే వీరంతా ఉన్నారు. గొల్లపల్లి, బాలాజీనగర్‌, బోగాతిపల్లి, చీకటివారిపల్లి, దళితవాడ  1, 2, జడ్‌ కొత్తపల్లి, డి.అగ్రహారం, రామాపురం, వోంపల్లి చెరువు వంటి చిన్న చిన్న గ్రామాలు, కాలనీలుగా వీరు స్థిరపడ్డారు. ఈ గ్రామాల్లో దాదాపు 5వేల ఎకరాలకు పైగా భూములున్నాయి. వీటికి సాగునీటితోపాటు స్థానికుల తాగునీటి అవసరాలూ తీర్చాల్సి ఉంది. వర్షాలు పడినప్పుడు ఇబ్బందులు లేకపోయినా వానల్లేని సమయంలో తాగు, సాగునీటికి సమస్యలు ఎదురవుతున్నాయి. జలాశయానికి చాలా ఎత్తులో ఈ గ్రామాలు ఉండటం, మధ్యలో రాతి నేలలు ఉండటంతో ఇక్కడ భూగర్భజలాలు వృద్ధి చెందడం లేదని గుర్తించారు.




బ్రహ్మసాగర్‌ నుంచి 0.33 టీఎంసీ నీటిని ఎత్తిపోసి ఆ చెంతనే కొండల్లో చిన్న జలాశయంలా నిల్వ చేయడానికి ప్రాథమిక ప్రణాళిక రూపుదిద్దుకుంది. అక్కడ నీరు నిల్వ చేసి పైపులైను ద్వారా గ్రామాలకు సరఫరా చేయాలని భావిస్తున్నారు. ఇందుకోసం సర్వే చేసి ప్రాజెక్టు నివేదిక సిద్ధం చేసేందుకు రూ.4.87 కోట్లతో తొలి దశకు అనుమతులు ఇచ్చారు. ఈ ప్రాజెక్టు కోసం దాదాపు 216 ఎకరాల భూమి అవసరమవుతుందని కూడా అంచనా వేశారు. తొలుత సర్వే చేపట్టి, అది పూర్తి చేస్తే తర్వాత పనులు చేపట్టవచ్చని జలవనరులశాఖ నిర్ణయించింది. ఇందులో భూసేకరణకే రూ.4 కోట్లకు పైగా ఖర్చు చేసేందుకు అనుమతులు ఇచ్చారు.

బ్రహ్మసాగర్‌లో నీళ్లు చూసి ఎంతో సంతోషించామని, కానీ తమకు నీటి సమస్య తీరలేదని ఈ గ్రామాల రైతులు  ఈనాడు కు చెప్పారు. పుట్టా సుధాకర్‌ సొంత ఖర్చులతో గొల్లపల్లిలో 4, రేకులకుంటలో 6, బోగాతిపల్లిలో 6బోర్లు తవ్వించినా ఫలితం లేకపోయిందని రైతులు బొత్తల సుబ్బారాయుడు, ఎర్రగాండ్ల నారాయణ, పాలేటి సూలంలు చెప్పారు. సమస్యకు శాశ్వత పరిష్కారం చూపాలని కోరడంతో ఈ ఎత్తిపోతల పథకానికి ఆమోదం తీసుకొచ్చారన్నారు. ఇన్నాళ్లకు తమ మొర విని ఎత్తిపోతలకు ఆమోదం తెలిపారని సంతోషం వ్యక్తం చేశారు.

ఇలాంటి నీతి వాక్యాలు కనిపించేవి ఓ రిక్షాపై అంటే ఒకింత ఆశ్చర్యమనిపిస్తుంది. చిన్నప్పటి నుంచి కష్టాలు ఎదుర్కొన్న ఓ వ్యక్తి తాను నేర్చుకున్న గుణపాఠాలను అందరికీ తెలియజేయాలనుకున్నాడు. ఇంటిని, వృత్తిని విడిచిపెట్టి, అవివాహితునిగా ఉంటూ రోజుకు 20 గంటల పాటు రిక్షా తొక్కుతూ, మానవతా విలువలపై దేశ వ్యాప్తంగా ప్రచారం చేస్తూ ముందుకు సాగుతున్నాడు. ఇందులో భాగంగా ఆదివారం కృష్ణాజిల్లా గన్నవరం చేరుకున్నాడు. కేరళలోని పాల్ఘాట్‌ జిల్లాకు చెందిన పుదిచ్చేరి పద్మావతి అనే యువకుడు తండ్రితో సహా 1975లో ఆంధ్రప్రదేశ్‌కు వచ్చాడు. గుంటూరు జిల్లా తెనాలి దగ్గర కొల్లిపరలో ఉంటూ రిక్షా నడుపుతూ తల్లిదండ్రులను పోషిస్తుండేవాడు. కుటుంబంలో చోటు చేసుకున్న కొన్ని ఘటనల తర్వాత మానవతా విలువలు దిగజారిపోతుండడం మీద సమాజాన్ని చైతన్య పరచాలని భావించాడు. నీతి నియమాలకు కట్టుబడి ఉండాలని, డబ్బే ప్రధానం కాదని తెలియజేస్తూ  తన ప్రయాణాన్ని ప్రారంభించాడు. తన పేరును  నిజం గా మార్చుకున్నాడు. 1998 నుంచి ఇప్పటివరకు నిర్విరామంగా  తొమ్మిది రాష్ట్రాల్లో ప్రచారం పూర్తి చేయగలిగాడు. రోడ్డు ప్రమాదాల్లో చనిపోయిన వారి మృతదేహాలు, అనాథ శవాలను తన బండిలో శ్మశాన వాటికలకు తరలించి, అంతిమ సంస్కారాలు చేస్తున్న నిజం వయసు 56 ఏళ్లు. నరాల సమస్య తలెత్తి అనారోగ్యంతో బాధపడుతున్నా  లక్ష్యసాధన కోసం పయనాన్ని మాత్రం విడిచిపెట్టలేదు.

మహా శివరాత్రి పర్వదినాన్ని పురస్కరించుకుని తెలుగు రాష్ట్రాల్లో శివాలయాలు కిక్కిరిశాయి. శివ నామస్మరణలతో శైవక్షేత్రాలు మార్మోగుతున్నాయి. వేకువజాము నుంచే భక్తులు దేవాలయాలకు పోటెత్తారు. సోమవారం కూడా కలిసి రావడంతో ఆలయాలు భక్తులతో కిటకిటలాడుతున్నాయి. మహా శివరాత్రిని పురస్కరించుకుని గవర్నర్‌ నరసింహన్‌, తెలుగు రాష్ట్రాల ముఖ్యమంత్రులు చంద్రబాబు, కేసీఆర్‌ ప్రజలకు మహాశివరాత్రి శుభాకాంక్షలు తెలియజేశారు.



ప్రముఖ శైవ క్షేత్రమైన శ్రీశైలంలో శివరాత్రి బ్రహ్మోత్సవాలు వైభవంగా కొనసాగుతున్నాయి. శ్రీకాకుళం జిల్లాలోని శ్రీముఖలింగలోని శ్రీముఖలింగేశ్వర స్వామి ఆలయానికి భక్తులు పోటెత్తారు. భీమవరంలోని పంచారామక్షేత్రమైన సోమరామానికి భక్తులు పోటెత్తారు.పంచారామ క్షేత్రం పాలకొల్లు క్షీర రామలింగేశ్వర స్వామి ఆలయంలో మహాశివరాత్రి పురస్కరించుకొని తెల్లవారుజాము నుంచే భక్తులు భారీగా తరలివచ్చారు.



వేములవాడ రాజన్న ఆలయంలో మహాశివరాత్రి వేడుకలు కొనసాగుతున్నాయి. స్వామివారిని దర్శించుకునేందుకు వచ్చిన భక్తులు కోడె మొక్కులు తీర్చుకుంటున్నారు. శ్రీ రాజరాజేశ్వర స్వామివారికి తితిదే నుంచి తితిదే అర్చకులు, అధికారులు పట్టువస్త్రాలు సమర్పించారు. ఉమ్మడి మహబూబ్ నగర్ జిల్లాలో శివరాత్రి సందర్భంగా శివాలయాలు భక్తులతో కిటకిటలాడుతున్నాయి. జిల్లాలోని ప్రధాన శైవ క్షేత్రాలైన ఉమా మహేశ్వరం, జోగులాంబ బాలబ్రహ్మేశ్వర స్వామి దేవస్థానం సహా శివాలయాలకు భక్తులు పోటెత్తారు. ప్రముఖ క్షేత్రాలైన వేములవాడ, కీసర, ధర్మపురి ఆలయాలు భక్తులతో పోటెత్తాయి.

వచ్చే శాసనసభ ఎన్నికల్లో పోటీ చేసే అభ్యర్థుల్ని చాలావరకు ఖరారు చేస్తున్న ముఖ్యమంత్రి చంద్రబాబు  లోక్‌సభ అభ్యర్థులపై మాత్రం ఇంకా పూర్తిస్థాయిలో దృష్టి సారించలేదు. లోక్‌సభ నియోజకవర్గాలవారీగా సమీక్షలు నిర్వహించి  వాటి పరిధిలోకి వచ్చే శాసనసభ స్థానాల్లో పోటీ చేసే అభ్యర్థులపై మాత్రమే ఆయన స్పష్టతనిస్తున్నారు. లోక్‌సభ అభ్యర్థుల ఎంపికపై మాత్రం సమయం తీసుకుంటున్నారు. రాజకీయ, సామాజిక సమీకరణాల్ని బేరీజు వేసుకుని ఆయన దీనిపై ఒక నిర్ణయానికి రానున్నారు. గత లోక్‌సభ ఎన్నికల్లో భాజపాతో పొత్తు ఉండటంతో  నాలుగు లోక్‌సభ స్థానాల్ని ఆ పార్టీకి కేటాయించి, తెదేపా 21 చోట్ల పోటీ చేసింది. రాష్ట్రంలోని 25 లోక్‌సభ స్థానాలకుగాను ఇంతవరకు శ్రీకాకుళం, విజయనగరం, అరకు, కాకినాడ, అమలాపురం, మచిలీపట్నం, విజయవాడ, గుంటూరు, కర్నూలు, అనంతపురం, హిందూపురం, కడప, చిత్తూరు లోక్‌సభ స్థానాల అభ్యర్థులపై మాత్రమే స్పష్టత వచ్చింది. సిట్టింగ్‌ ఎంపీల్లో కె.రామ్మోహన్‌నాయుడు శ్రీకాకుళం, పి.అశోక్‌గజపతిరాజు విజయనగరం, కొనకళ్ల నారాయణ మచిలీపట్నం, కేశినేని నాని విజయవాడ, గల్లా జయదేవ్‌ గుంటూరు, నిమ్మల కిష్టప్ప హిందూపురం, శివప్రసాద్‌ చిత్తూరు మళ్లీ బరిలోకి దిగనున్నారు. అరకులో కిశోర్‌చంద్ర దేవ్‌, కాకినాడలో చలమలశెట్టి సునీల్‌, అమలాపురంలో హరీష్‌ మాథుర్‌ దివంగత జీఎంసీ బాలయోగి కుమారుడు, కర్నూలులో కోట్ల సూర్యప్రకాశ్‌రెడ్డి, అనంతపురంలో జేసీ దివాకర్‌రెడ్డి కుమారుడు పవన్‌కుమార్‌రెడ్డి, కడపలో మంత్రి ఆదినారాయణరెడ్డి అభ్యర్థిత్వాలు దాదాపు ఖరారైనట్టే. అనంతపురం ఎంపీ జేసీ దివాకర్‌రెడ్డి వచ్చే ఎన్నికల్లో తాను పోటీ చేయనని, కుమారుడు పవన్‌ కుమార్‌రెడ్డికి టిక్కెట్‌ ఇవ్వాలని ముఖ్యమంత్రిని కోరారు. కిశోర్‌చంద్రదేవ్‌, కోట్ల సూర్యప్రకాశ్‌రెడ్డి, చలమలశెట్టి సునీల్‌ ఇటీవలే తెదేపాలో చేరిన విషయం తెలిసిందే.



మిగతా లోక్‌సభ స్థానాల్లో ఆశావహులు ఎక్కువే ఉన్నా  మరింత విస్తృత కసరత్తు తర్వాతే ముఖ్యమంత్రి ఒక నిర్ణయం తీసుకోనున్నారు. విశాఖ జిల్లాకు చెందిన కొణతాల రామకృష్ణ తెదేపాలో చేరితే ఆయనే అనకాపల్లి లోక్‌సభ అభ్యర్థి అయ్యే అవకాశం ఉంది. అప్పుడు విశాఖకు కాపు సామాజిక వర్గ అభ్యర్థిని ఎంపిక చేసే అవకాశం ఉందని పార్టీ వర్గాలు చెబుతున్నాయి. ప్రస్తుతం గాజువాక ఎమ్మెల్యేగా ఉన్న పల్లా శ్రీనివాస్‌కి విశాఖ ఎంపీగా పోటీ చేయాలన్న ఆసక్తి ఉంది. కొణతాల, పల్లా బీసీ వర్గానికే చెందిన నాయకులు కావడంతో ఒకరు లోక్‌సభకు, మరొకరు అసెంబ్లీకి పోటీ చేయాల్సి ఉంటుంది.
 రాజమండ్రి నుంచి పోటీ చేయబోనని ప్రస్తుత ఎంపీ మురళీమోహన్‌ ఇప్పటికే స్పష్టంచేశారు. ఆయన కోడలు రూపను అక్కడి నుంచి పోటీ చేయించాలన్న యోచనలో తెదేపా నాయకత్వం ఉంది. మురళీమోహన్‌ సమ్మతిపై ఈ నిర్ణయం ఆధారపడి ఉంది. పార్టీ సీనియర్‌ నాయకురాలు ముళ్లపూడి రేణుక ఏలూరు లేదా రాజమండ్రి ఎంపీ టికెట్‌ ఆశిస్తున్నారు. రాజమండ్రి నుంచి కోడలిని పోటీ చేయించేందుకు మురళీమోహన్‌ ఆసక్తి కనపరచకపోతే  టిక్కెట్‌ రేసులో రేణుక ఉంటారు.
 ఏలూరు టికెట్‌ను ప్రస్తుత ఎంపీ మాగంటి బాబుతో పాటు, కేంద్ర మాజీ మంత్రి బోళ్ల బులిరామయ్య మనవడు బోళ్ల రాజీవ్‌ ఆశిస్తున్నారు. నరసాపురం అభ్యర్థిపై ఇంకా స్పష్టత లేదు.
 గుంటూరు జిల్లాలో నరసరావుపేట నుంచి సిట్టింగ్‌ ఎంపీ రాయపాటి సాంబశివరావు ఈసారి కూడా టికెట్‌ ఆశిస్తున్నారు. తన కుమారుడు రాయపాటి రంగారావుకి ఎమ్మెల్యే టిక్కెట్‌ ఇవ్వాలనీ కోరుతున్నారు. శ్రీరాం మాల్యాద్రి ప్రాతినిధ్యం వహిస్తున్న బాపట్లలో అభ్యర్థిని ఇంకా ఖరారు చేయలేదు. ఇటీవలే తెదేపాలో చేరిన ఉప్పులేటి దేవీప్రసాద్‌ కూడా ఈ టికెట్‌ ఆశిస్తున్నారు.
 గత ఎన్నికల్లో ఒంగోలు నుంచి పోటీ చేసిన మాగుంట శ్రీనివాసులురెడ్డి ఈసారి పోటీకి విముఖంగా ఉన్నారు. నెల్లూరుజిల్లాకు చెందిన బీదా మస్తాన్‌రావుని ఒంగోలునుంచి పోటీ చేయించాలన్న ప్రతిపాదన ఉంది. ఆయనకు ఒంగోలు లోక్‌సభ టికెట్‌గానీ, కావలి అసెంబ్లీ టికెట్‌గానీ ఇవ్వనున్నారు.
 నెల్లూరులో బలమైన అభ్యర్థి కోసం పార్టీ వివిధ ప్రత్యామ్నాయాలు పరిశీలిస్తోంది. ఇటీవలే పార్టీలోకి వచ్చిన కొందరి నాయకుల పేర్లు పరిశీలనలో ఉన్నాయి. మాగుంట శ్రీనివాసులురెడ్డిని నెల్లూరు నుంచి పోటీ చేయించేందుకు ఆ జిల్లాకు చెందిన ఒక మంత్రి ప్రయత్నిస్తున్నారు.
 కర్నూలు జిల్లాలోని నంద్యాల టికెట్‌ను ప్రస్తుత ఎంపీ ఎస్పీవై రెడ్డి కుటుంబ సభ్యులు ఆశిస్తున్నారు. మాజీ పోలీసు అధికారి శివానందరెడ్డి కూడా రేసులో ఉన్నారు.
 కడప జిల్లాలోని రాజంపేట స్థానానికి చిత్తూరు ఎమ్మెల్యే డీకే సత్యప్రభ, కేంద్ర మాజీ మంత్రి సాయిప్రతాప్‌ల పేర్లు పరిశీలనలో ఉన్నాయి.
 గత ఎన్నికల్లో తిరుపతి నుంచి భాజపా తరఫున ఎంపీగా పోటీ చేసిన కారుమంచి జయరాం ఆ తర్వాత తెదేపాలో చేరారు. ఆయనతో పాటు మరికొందరు ఇప్పుడు లోక్‌సభ టికెట్‌ ఆశిస్తున్నారు.

తెలుగుదేశం పార్టీకి సాంకేతిక సేవలందిస్తున్న మాదాపూర్‌ అయ్యప్ప సొసైటీలోని  ఐటీ గ్రిడ్స్‌ ఇండియా ప్రైవేట్‌ లిమిటెడ్‌  సంస్థపై నమోదైన కేసు దర్యాప్తులో నాటకీయ పరిణామాలు చోటు చేసుకున్నాయి. ఈ సంస్థ వద్ద ఆంధ్రప్రదేశ్‌లోని ఓటర్ల ఫొటోలతో కూడిన జాబితా, ఆధార్‌, ప్రభుత్వ పథకాల లబ్ధిదారుల వివరాలు అక్రమంగా ఉన్నాయంటూ కేపీహెచ్‌బీ ఇందు ఫార్చ్యూన్‌ ఫీల్డ్స్‌లో ఉండే డేటా అనలిస్ట్‌ తుమ్మ లోకేశ్వర్‌రెడ్డి ఇచ్చిన ఫిర్యాదుపై సైబరాబాద్‌ పోలీసులు కేసు నమోదు చేసిన సంగతి తెలిసిందే. ఈ నేపథ్యంలో సంస్థ కార్యాలయంలో పోలీసులు ఆదివారమూ సోదాలు నిర్వహించారు. కేసు దర్యాప్తునకు సహకరించే సమాచారం కోసం ఆరా తీశారు. ఇప్పటికే పోలీసులు అక్కడ హార్డ్‌డిస్క్‌లను స్వాధీనం చేసుకున్నారు. వీటిలోని కీలక సమాచారాన్ని క్లౌడ్‌ కంప్యూటింగ్‌లో భద్రపరిచినట్లు భావిస్తుండటంతో దాన్ని డీకోడ్‌ చేసేందుకు నిపుణుల సహాయంతో ప్రయత్నిస్తున్నారని సమాచారం. ఐటీ గ్రిడ్స్‌ సంస్థకు ఆ కీలక సమాచారం ఎలా చేరిందనే అంశంపైనా దర్యాప్తు చేస్తున్నారు. విశాఖపట్నానికి చెందిన ఓ సంస్థ సమకూర్చిందనే ఆరోపణలపై ఆరా తీస్తున్నారు. దర్యాప్తు అంశాలపై మాత్రం పోలీస్‌ ఉన్నతాధికారులు నోరు విప్పడం లేదు. మరోవైపు తమ సంస్థ ఉద్యోగులు నలుగురిని సైబరాబాద్‌ పోలీసులు అక్రమంగా నిర్బంధించారంటూ ఐటీ గ్రిడ్స్‌ సంస్థ సంచాలకుడు అశోక్‌ హైకోర్టులో హెబియస్‌ కార్పస్‌ పిటిషన్‌ దాఖలు చేయడంతో ఈ వ్యవహారం రసవత్తరంగా మారింది. అయితే ఈ కేసులో అశోక్‌ వద్దే కీలక సమాచారం ఉందనే ప్రచారం జరగడం ప్రాధాన్యం సంతరించుకొంది.

ఈ కేసులో ఫిర్యాదుదారు లోకేశ్వర్‌రెడ్డి ఇంటి వద్ద ఆదివారం ఉదయం ఉత్కంఠ నెలకొంది. ఆంధ్ర పోలీస్‌ బృందం ఆయన కోసం అక్కడికి వచ్చింది. ఐటీ గ్రిడ్స్‌ సంస్థ ఉద్యోగి భాస్కర్‌ అదృశ్యమైనట్లు గుంటూరులో నమోదైన కేసు దర్యాప్తులో లోకేశ్వర్‌రెడ్డిని విచారించేందుకే తాము వచ్చినట్లు వారు పేర్కొన్నారు.

సైబరాబాద్‌ పోలీసులు రావడంతో అక్కడి నుంచి వెళ్లిపోయే ప్రయత్నం చేశారు. సైబరాబాద్‌ పోలీసులు వారిని ఆపి పోలీస్‌ ధ్రువీకరణపత్రాలను ఫొటోలు తీసుకొని పంపించారు. అనంతరం లోకేశ్వర్‌రెడ్డిని సైబరాబాద్‌ కమిషనరేట్‌కు తరలించారు. అక్కడ లోకేశ్వర్‌రెడ్డి విలేకరులతో మాట్లాడారు.  ఆంధ్ర ఓటర్ల జాబితా లీకయిందని ఫిర్యాదు చేస్తే అక్కడి పోలీసులు నన్ను వేధిస్తున్నారు. కర్నూలులో ఓ మాజీ మంత్రి తన ఓటు తొలగించాలని తనే దరఖాస్తు చేసినట్లు చెబుతున్నారు. అది సాధ్యమా. అసలు ప్రజల డేటా ప్రైవేట్‌ సంస్థల చేతిలోకి ఎలా వస్తుంది. ఈ అంశంపై కేసు పెట్టినప్పటి నుంచి బెదిరింపులకు దిగుతున్నారు. ఏపీ ప్రభుత్వం అక్కడి పోలీసులతో మా ఇంటిపై దాడి చేయించింది. తెలంగాణ నుంచి నన్ను తీసుకెళ్లేందుకు యత్నించారు. నాకు ప్రాణహాని ఉంది. రక్షణ కల్పించాలని సైబరాబాద్‌ కమిషనర్‌ను కోరా  అన్నారు.

మరోవైపు ఐటీ గ్రిడ్స్‌ సంస్థ ఉద్యోగి ఆర్‌.భాస్కరరావు అదృశ్యంపై ఆయన మామ అశోక్‌ ఇచ్చిన ఫిర్యాదు మేరకు విచారణ కోసం మాదాపూర్‌లోని సంస్థ కార్యాలయానికి వచ్చిన ఏపీ పోలీసులను రెండోరోజూ తెలంగాణ పోలీసులు అడ్డుకున్నారు. శనివారం రాత్రి కార్యాలయానికి వచ్చిన ఏపీ పోలీసులను విచారణ చేపట్టకుండా తెలంగాణ పోలీసులు అక్కడి నుంచి పంపించిన సంగతి తెలిసిందే. భాస్కరరావు కుటుంబీకులు, బంధువులు అతని ఆచూకీపై ఆందోళన చెందుతుండడంతో ఏపీ పోలీసులు ఆదివారం మరోసారి ఐటీ గ్రిడ్స్‌ కార్యాలయానికి వెళ్లారు. వారిని లోపలికి కూడా ప్రవేశించకుండా తెలంగాణ పోలీసులు అభ్యంతరం చెప్పారు. దీంతో వెనక్కి వచ్చేసిన ఏపీ పోలీసులు  హైదరాబాద్‌లోనే నివాసం ఉంటున్న భాస్కరరావు తల్లిదండ్రులను కలిశారు. భాస్కర్‌రావు అదృశ్యంపై ఆయన తల్లిదండ్రులు చెప్పిన వివరాలు నమోదు చేసుకున్నామని, ఆ దిశగా హైదరాబాద్‌లోనే ఉండి కేసు విచారణ చేస్తున్నామని ఏపీ పోలీసు వర్గాలు తెలిపాయి. భాస్కరరావు ఫిబ్రవరి 28న హైదరాబాద్‌ నుంచి గుంటూరు జిల్లా పెదకాకానికి సమీపంలో రెయిన్‌ట్రీ పార్కులో ఉన్న తన మామ అశోక్‌ వద్దకు వచ్చారు. అదే రోజు తిరిగి హైదరాబాద్‌కు ప్రయాణమైనా ఈ నెల 2 వరకు ఇంటికి గానీ, కార్యాలయానికి గానీ చేరలేదు. భాస్కర్‌రావు అదృశ్యంపై అశోక్‌ శనివారం పెదకాకాని పోలీసులకు ఫిర్యాదు చేశారు. పోలీసులు కేసు నమోదు చేశారు. భాస్కర్‌ పనిచేసే కార్యాలయానికి వెళ్లి ఆరా తీయాలని గుంటూరు అర్బన్‌ జిల్లా ఎస్పీ సీహెచ్‌ విజయారావు  గుంటూరు వెస్ట్‌ డీఎస్పీ కులశేఖర్‌ నేతృత్వంలో ఒక బృందాన్ని శనివారం రాత్రి హైదరాబాద్‌ పంపారు. వారు మాదాపూర్‌ కార్యాలయానికి చేరుకున్నారు. అయితే సైబరాబాద్‌ పోలీసులు ఏపీ పోలీసులను అక్కడి నుంచి పంపించేశారు. ఆదివారం మరోసారి ప్రయత్నించినా ఏపీ పోలీసులను కార్యాలయంలోకి వెళ్లకుండా సైబరాబాద్‌ పోలీసులు అడ్డుకున్నారు. దీంతో భాస్కరరావు కుటుంబసభ్యుల్లో ఆందోళన వ్యక్తమవుతోంది. ఐటీ గ్రిడ్స్‌ సంస్థలో అశోక్‌ డైరెక్టర్‌గా కొనసాగుతున్నారని తెలుస్తోంది.

తెదేపాకు ఐటీ సేవలందిస్తున్న సంస్థలో హైదరాబాద్‌ పోలీసులు సోదాలు చేసి, ఉద్యోగులపై కేసులు పెట్టిన నేపథ్యంలో  ఆంధ్రప్రదేశ్‌ ప్రభుత్వం న్యాయపరంగా ఎలాంటి చర్యలు చేపట్టవచ్చన్న అంశంపై సీఎం చంద్రబాబు ఆరా తీశారు. ఈ విషయమై ఆదివారం తన నివాసంలో అడ్వకేట్‌ జనరల్‌ దమ్మాలపాటి శ్రీనివాస్‌తో చర్చించారు. ఏపీకి చెందిన ఓటర్ల సమాచారం తస్కరించారంటూ  వేరే రాష్ట్రంలో, తృతీయపక్షం ఫిర్యాదు చేయవచ్చా. ఫిర్యాదు చేయాలనుకుంటే ఎక్కడ చేయాలి. తదితర అంశాలు వీరిమధ్య చర్చకు వచ్చినట్టు తెలిసింది.

భారత గగనతలంలో త్వరలోనే రఫేల్‌ యుద్ధ విమానాలు ఎగురుతాయని ప్రధానమంత్రి నరేంద్ర మోదీ తెలిపారు. గత కాంగ్రెస్‌ పార్టీ చాలా ఏళ్లుగా ఈ ఒప్పందంపైనే చర్చలు జరిపిందని, కానీ ఫలితం రాలేదని విమర్శించారు. ఈ రఫేల్‌ ఒప్పందం వల్ల తమకు లాభం చేకూరకుండా పోవడంతోనే కాంగ్రెస్‌ నేతలు అసంతృప్తి వ్యక్తం చేస్తున్నారని ఆయన ఆరోపించారు. ఆదివారం ఉత్తర్‌ప్రదేశ్‌లోని అమేథీలో ఆయన పర్యటిస్తున్నారు. ఈ సందర్భంగా రూ.538 కోట్లతో 17 ప్రాజెక్టులను ప్రారంభించారు. గౌరీగంజ్‌లో నిర్మించనున్న ఆయుధాల తయారీ కర్మాగారానికి శంకుస్థాపన చేశారు. ఇందులో రష్యా సాయంతో రైఫిల్స్‌ను తయారు చేయనున్నారు. ఈ సందర్భంగా మోదీ మాట్లాడుతూ   మన దళాలు  అమేథీలో తయారైన రైఫిల్స్‌ను వినియోగించనున్నాయి. ఈ పనులు 9 ఏళ్ల క్రితమే ప్రారంభించాల్సి ఉంది. కానీ, కాంగ్రెస్‌ ప్రభుత్వం ప్రారంభించలేదు. మేడిన్‌ అమేథీ నినాదాన్ని మేము నిజం చేశాము. రష్యా కంపెనీ ఇందులో భాగస్వామ్యం పంచుకునేందుకు సహకరించిన రష్యా అధ్యక్షుడు వ్లాదిమిర్‌ పుతిన్‌కు ధన్యవాదాలు చెబుతున్నాను. గత ఎన్నికల్లో ఇక్కడి నుంచి పోటీ చేసి గెలిచిన వారి కంటే భాజపా నేత, కేంద్ర మంత్రి స్మృతి ఇరానీయే ఈ ప్రాంతం కోసం ఎక్కువగా పనిచేశారు. గతంలో యూపీఏ ప్రభుత్వం అమలు చేస్తున్నామని చెప్పిన రైతు రుణమాఫీ వల్ల రైతులు లాభపడలేదు. కొంతమంది రైతులు మాత్రమే రుణమాఫీ అందుకున్నారు. ఇందుకోసం ప్రకటించిన నిధుల్లో చాలా భాగం అర్హులు కాని వారికి అందింది. మహిళా సాధికారత అంటే ఏంటో ఇప్పుడు భారత్ ప్రపంచానికి చూపుతోంది. మన రక్షణ శాఖ మంత్రి ఒక మహిళ. అత్యవసర పరిస్థితుల్లో ఎలా ఉండాలో ఆమె ప్రపంచానికి చూపెట్టింది  అని వ్యాఖ్యానించారు.

ఉగ్రవాదాన్ని తమ విధానంగా మార్చుకొన్నాయి. ఇలాంటి చర్యల ద్వారా భారీ మూల్యం చెల్లించుకోవాల్సి వస్తోంది. ఈ పరిస్థితిని మార్చేందుకు ఉగ్రవాదానికి వ్యతిరేకంగా ప్రపంచ దేశాలన్నీ ఏకతాటి మీదకు రావాలి    అని ఉపరాష్ట్రపతి వెంకయ్యనాయుడు పేర్కొన్నారు. భారతీయ సైనికుల త్యాగాలకు చిహ్నంగా దిల్లీలో నిర్మించిన జాతీయ యుద్ధ స్మారకాన్ని ఆయన తన కుటుంబసభ్యులతో కలిసి ఆదివారం సందర్శించారు. ఈ సందర్భంగా అమరులైన సైనికులకు నివాళులర్పించి భావోద్వేగానికి గురయ్యారు. ఆయన తన మనసులోని భావాలను సామాజిక మాధ్యమం ద్వారా పంచుకొన్నారు.   భారతదేశ సార్వభౌమత్వాన్ని, ప్రాదేశిక సమగ్రతను కాపాడేందుకు తమ జీవితాలను ధారపోసిన వేలాది మంది సైనికుల స్మృతి చిహ్నంగా స్వాతంత్య్రం అనంతరం 70 ఏళ్ల తర్వాత నిర్మించిన ఈ స్మారకాన్ని వారికి అంకితమివ్వడం సముచిత నిర్ణయం. ఈ విషయంలో చొరవ తీసుకొన్న ప్రధాని నరేంద్రమోదీకి అభినందనలు. యుద్ధాల్లో దేశ మాత రుణం తీర్చుకున్న సైనికులందరికీ ఇది నిజమైన నివాళి. ఆకట్టుకోనే కళారీతి, నిర్మలమైన వాతావరణంలో ఏర్పాటు చేసిన ఈ స్మారకం భారతీయ వీర సైనికుల మహోన్నత దేశభక్తి, త్యాగాలను సందర్శకుల మనోఫలకం మీద ప్రతిబింబింపజేస్తుంది. అన్నం పెట్టే రైతు  దేశాన్ని కాపాడే సైనికుల పట్ల కృతజ్ఞతాభావంతో  జై జవాన్‌   జై కిసాన్‌ నినాదం  దేశమంతా ప్రతిధ్వనిస్తోంది    అని ఉపరాష్ట్రపతి పేర్కొన్నారు.

నేటి నుంచి ఉపరాష్ట్రపతి లాటిన్‌ అమెరికా పర్యటన.
ఉపరాష్ట్రపతి వెంకయ్యనాయుడు సోమవారం నుంచి విదేశీ పర్యటనకు వెళ్లనున్నారు. లాటిన్‌ అమెరికా దేశాలైన పరాగ్వే, కోస్టారికాలను సందర్శించనున్నారు. ఈ పర్యటనలో భాగంగా భారతదేశ సంబంధాలు బలోపేతం చేసే దిశగా పలు ద్వైపాక్షిక అంశాలపై చర్చలు, ఒప్పందాలు జరగనున్నాయి. ఈ రెండు దేశాల్లో ఉపరాష్ట్రపతి పర్యటించడం ఇదే మొదటిసారి. కేంద్ర సాంస్కృతిక శాఖ మంత్రి అల్ఫోన్స్‌, ఎంపీ రమామ్‌కుమార్‌ కశ్యప్‌, అధికారులు, ప్రత్యేక వాణిజ్య బృందం సభ్యులు ఆయనతో వెళుతున్నారు. వాణిజ్య సహకారం, ఎగుమతులు, దిగుమతులకు సంబంధించిన పలు అంశాలపై ప్రత్యేకంగా చర్చించనున్నారు.

కేంద్ర పారిశ్రామిక భద్రతా దళం సీఐఎస్‌ఎఫ్‌ జవాన్లు ఆదివారం రికార్డు సృష్టించారు. నొయిడాలోని యమునా ఎక్స్‌ప్రెస్‌వేపై 1,327 సైకిళ్లను ఒకదాని వెంట మరొకటి వరుసగా నడిపి గిన్నిస్‌ రికార్డుల్లో స్థానం సంపాదించారు. ఇదివరకు 1,235 సైకిళ్లతో హుబ్బళ్లి బైస్కిల్‌ క్లబ్‌ పేరుతో ఉన్న ఘనతను వీరు తిరగరాశారు. సీఐఎస్‌ఎఫ్‌ 50వ వార్షికోత్సవాన్ని పురస్కరించుకొని ఈ కార్యక్రమం చేపట్టినట్లు అధికారులు తెలిపారు.

  జమ్ము కశ్మీరులోను కుప్వారలో ఉగ్రవాదులతో జరిగిన ఎదురుకాల్పుల్లో అమరుడైన సీఆర్‌పీఎఫ్‌ జవాను మృతదేహం ఆదివారం ఉదయం పట్నా విమానాశ్రయానికి చేరినపుడు ఆయనకు నివాళినర్పించడానికి బిహారు ముఖ్యమంత్రి సహా ఎన్‌డీయే నేతలెవరూ అక్కడ లేరు. పట్నాలో ఆదివారం  సంకల్ప్‌ ర్యాలీ  జరగడంతో సీనియర్‌ నేతలంతా ఆ కార్యక్రమంలో తలమునకలై ఉన్నారు. ఈ సభలో ప్రధాని మోదీ, బిహారు సీఎం నీతీశ్‌ కుమార్‌లు ప్రసంగించారు. దేశం కోసం ప్రాణాలొడ్డిన పింటూ కుమార్‌ సింగ్‌ మృతదేహం ఉదయాన్నే విమానాశ్రయానికి చేరుకున్ననేపథ్యంలో ఆయనకు అంతిమ నివాళిని అర్పించేందుకు ముఖ్యమంత్రి రాకపోవడం దురదృష్టకరమని ఆయన కుటుంబసభ్యుడొకరు వ్యాఖ్యానించారు. పలువురు ఉన్నతాధికారులు, కాంగ్రెస్‌, లోక్‌జనశక్తి పార్టీలకు చెందిన నేతలు విమానాశ్రయానికి వచ్చి అమరజవానుకు నివాళులర్పించారు.
  ప్రధాని నరేంద్ర మోదీ అధ్యక్షతన జాతీయ భద్రత మండలి ఎన్‌ఎస్‌సీ ఆదివారం భేటీ అయ్యింది. ఎన్‌ఎస్‌సీ సమావేశాలు తరచూ జరిగేవే అయినప్పటికీ పాకిస్థాన్‌తో ప్రస్తుతం భారత్‌కు తీవ్ర ఉద్రిక్తతలు నెలకొన్న నేపథ్యంలో దీనికి ప్రాధాన్యత ఏర్పడింది. కేంద్ర హోంమంత్రి రాజ్‌నాథ్‌ సింగ్‌, ఆర్థిక మంత్రి అరుణ్‌ జైట్లీ, విదేశాంగ మంత్రి సుష్మ స్వరాజ్‌, రక్షణ మంత్రి నిర్మలా సీతారామన్‌ ఈ భేటీకి హాజరైనట్లు అధికార వర్గాలు తెలిపాయి. జాతీయ భద్రత సలహాదారు అజిత్‌ డోభాల్‌, విదేశాంగ కార్యదర్శి విజయ్‌ గోఖలే కూడా ఇందులో పాల్గొన్నట్లు పేర్కొన్నాయి.

గోవా ముఖ్యమంత్రి మనోహర్‌ పారికర్‌కు క్యాన్సర్‌ వ్యాధి బాగా ముదిరిపోయినట్లు సీనియర్‌ మంత్రి విజై సర్దేశాయ్‌ ఆదివారం చెప్పారు. పారికర్‌ గత ఫిబ్రవరి నుంచీ క్లోమగ్రంధికి సంబంధించిన తీవ్ర అనారోగ్యంతో చికిత్స తీసుకుంటున్న విషయం తెలిసిందే. అయితే, ఇప్పటిదాకా కూడా అసలు ఆ తీవ్ర అనారోగ్యం ఏమిటన్న విషయానికి సంబంధించి నిర్దిష్ట సమాచారం అంటూ ఏమీ లేదు. ఆదివారం సర్దేశాయ్‌ విలేకరులతో మాట్లాడుతూ పారికర్‌కు క్యాన్సర్‌ బాగా తీవ్రదశకు చేరుకుందని ప్రకటించారు. ఇటీవల కొన్ని పనుల కోసం నిధులు విడుదల చేసిన నేపథ్యంలో సోమవారం ఆయనను కలిసి కృతజ్ఞతలు తెలియచేయనున్నట్లు సర్దేశాయ్‌ చెప్పారు.

  మార్కాజ్‌ సుభానల్లా  ఈ పేరు గురించి అంతర్జాతీయంగా ఎవరికీ పెద్దగా తెలియకపోవచ్చు. అదే పాకిస్థాన్‌లోని పంజాబ్‌ రాష్ట్రం బహవల్పూర్‌ వెళ్లి  మార్కాజ్‌ సుభానల్లా ఎక్కడ అంటే  అందరూ మూడెకరాల్లో నిర్మించిన విలాసవంతమైన భవన సముదాయాన్ని చూపిస్తారు. ఈత కొలను, అత్యాధునిక వ్యాయామశాల ఇతర సౌకర్యాలు ఉన్న ఈ ప్రాంగణంలోకి వెళితే  ఏదో కార్పొరేట్‌ విద్యా సంస్థలో ఉన్నామా. అన్న అనుమానం కలిగినా ఆశ్చర్యపోనవసరం లేదు. వాస్తవానికి ఈ భవన సముదాయం ఉగ్రవాద సంస్థ జైష్‌ ఎ మహ్మద్‌ కేంద్ర కార్యాలయం. జేఈఎంలో ఉగ్రవాద శిక్షణకు ఎంపికైన వారికి బాలాకోట్‌లో ఆయుధ శిక్షణకు ముందు తొలి విడిది ఈ ప్రాంగణంలో ఉంటుంది. ఇక్కడ సుమారు 600 మందికిపైగా వసతి కల్పించేందుకు సౌకర్యాలు ఉన్నాయి. ఈ ప్రాంగణం నిర్మాణానికి పంజాబ్‌ రాష్ట్రంతోపాటు పాక్‌ ప్రభుత్వం నిధులు మంజూరు చేసింది. దీంతోపాటు మధ్యప్రాచ్యం, ఆఫ్రికా దేశాలు, బ్రిటన్‌ నుంచి అజార్‌ నిధులు సంపాదించాడు. ఈ ప్రాంగణంలో మసూద్‌ అజార్‌, ఆయన సోదరులు, జేఈఎంతో కలిసి పనిచేస్తున్న ఇతర కుటుంబసభ్యులకు నివాసాలు ఉన్నాయి. జేఈఎంలో కీలక సభ్యుల సమావేశాలకు మార్కాజ్‌ సుభానల్లా వేదికగా నిలుస్తోంది. ఇక్కడకు వచ్చిన యువతను భారత్‌పై యుద్ధం జిహాద్‌ దిశగా ప్రేరేపించేందుకు మసూద్‌ అజార్‌ సోదరుడు ముఫ్తీ అబ్దుల్‌ రౌఫ్‌ అస్గర్‌, ఇతర సీనియర్‌ నిర్వాహకులు ప్రతి శుక్రవారం ఉపన్యాసాలు ఇస్తారు.

కర్ణాటకలోని బళ్లారి జిల్లా హంపీలో నిర్వహించిన ఉత్సవాలు విజయనగర రాజుల వైభవాన్ని గుర్తుకు తెచ్చాయి. శనివారం ప్రారంభమైన ఈ ఉత్సవాలు ఆదివారం ఆర్భాటంగా ముగిశాయి. సంగీత, సాంస్కృతిక, జానపద కార్యక్రమాలు కనువిందు చేశాయి. పిల్లలు, యువత, మహిళలు, రైతులకు అనేక కార్యక్రమాలు, సదస్సులు ఏర్పాటు చేశారు. రెండు రోజుల్లో సుమారు రెండు లక్షల మంది ఉత్సవాలను తిలకించినట్లు అంచనా. విజయనగర ప్రభువుల కాలంలో పోషించిన కళలను ఈ ఉత్సవాల్లో ప్రదర్శించారు.

మార్చి 8న అంతర్జాతీయ మహిళా దినోత్సవం నేపథ్యంలో కేరళ మహిళా, శిశు సంక్షేమశాఖ ఓ వినూత్న ఆలోచన చేసింది. స్త్రీ పురుష సమానత్వాన్ని చాటిచెబుతూ కళాశాల విద్యార్థినీవిద్యార్థులతో కలిపి ఫుట్‌బాల్‌ మ్యాచ్‌లను నిర్వహించింది. ప్రతి జట్టు తరఫున ఆరుగురు అమ్మాయిలు, ఏడుగురు అబ్బాయిలు పాల్గొన్నారని మహిళా, శిశు సంక్షేమశాఖ ఐఏఎస్‌ అధికారిణి షీభా జార్జ్‌ తెలిపారు. తిరువనంతపురం చంద్రశేఖరన్‌నాయర్‌ స్టేడియంలో నిర్వహించిన ఈ మ్యాచుల్లో పలు కళాశాలల విద్యార్థులు పాల్గొన్నారు.   ఇది ఒక గొప్ప ప్రయత్నం. అబ్బాయిలతో పోలిస్తే అమ్మాయిలు ఏ విషయంలోనూ తక్కువ కాదు. అబ్బాయిలతో కలసి మ్యాచ్‌లు ఆడటం చాలా ఆనందంగా ఉంది   అని ఎస్‌.శుభ అనే విద్యార్థిని ఆనందం వ్యక్తం చేసింది.

  తమకు ప్రధాని నరేంద్ర మోదీ ఏమిచ్చారని ప్రశ్నిస్తూ పారామిలటరీ దళాల విశ్రాంత ఉద్యోగులు ఆదివారం జంతర్‌మంతర్‌ వద్ద నిరసన ప్రదర్శన జరిపారు. పారామిలటరీ దళాల జవాన్లతో దీపావళి పండగను జరుపుకొన్నారని, కానీ వారి కోసం ఏమి చేశారని ప్రశ్నించారు.   2004 నుంచి మాకు పింఛను రావడం లేదు. ఒకే ర్యాంకు  ఒకే పింఛను మాకు అమలు కావడం లేదు. మా జవాన్లు విధి నిర్వహణలో చనిపోతే అమరవీరులయ్యారన్న గౌరవాన్నీ ఇవ్వడం లేదు   అని విమర్శించారు. తమ డిమాండ్లను ఆమోదించకపోతే వచ్చే ఎన్నికల్లో తగిన సమాధానం ఇస్తామని చెప్పారు.
   నిర్భయ  కేసులో దోషులకు ఉరిశిక్ష త్వరగా అమలయ్యేలా చూడాలంటూ రాష్ట్రపతిని దిల్లీ మహిళా కమిషన్‌ సారథి స్వాతి మాలీవాల్‌ అభ్యర్థించారు. సంబంధిత ప్రక్రియ విషయంలో తగిన చర్యలు చేపట్టాల్సిందిగా రాష్ట్రపతి రామ్‌నాథ్‌ కోవింద్‌కు ఆమె ఓ లేఖ రాశారు.  నిర్భయ  తరహా కేసుల్లో అనవసర సాచివేతకు ఆస్కారం ఇవ్వకుండా నిర్దిష్ట సమయంలో న్యాయప్రక్రియ యావత్తూ పూర్తయ్యే పరిస్థితి ఉండాలన్నారు. పారామెడికల్‌ విద్యార్థిని అయిన  నిర్భయ పై 2012 డిసెంబరులో అత్యంత దారుణ రీతిలో సామూహిక అత్యాచారానికి పాల్పడి అమానవీయంగా హింసించి, ఆమె మృతికి కారణమైన దోషులకు ఉరిశిక్ష పడిన విషయం తెలిసిందే. ఉరిశిక్ష పడిన దోషుల్లో ముగ్గురు త్వరలోనే సదరు ఉత్తర్వులను సవాలు చేస్లూ కోర్టులో క్యురేటివ్‌ పిటిషన్‌ను దాఖలు చేయనున్నట్లు తెలుస్తోంది.


జైష్‌ ఎ మహ్మద్‌ ఉగ్రస్థావరాన్ని భారత వాయుసేన తుత్తునియలు చేసిన అనంతరం భారత నటి ప్రియాంకా చోప్రా స్పందిస్తూ  జైహింద్‌  అంటూ ట్వీట్‌ చేయడంపై పాకిస్థాన్‌ తీవ్ర అభ్యంతరాన్ని వ్యక్తం చేసింది. ప్రస్తుతం  యూనిసెఫ్‌  సౌహార్ద్ర రాయబారిగా ఉన్న ఆమె ఆ హోదాలో కొనసాగడానికి అనర్హులు అంటూ పాక్‌లో ఓ ఆన్‌లైన్‌ పిటిషన్‌ దాఖలైంది.

పాకిస్థాన్‌ నెటిజన్లు ఈ విషయంలో చాలా అసంతృప్తిగా ఉన్నారని పేర్కొంది. అందుకే, ప్రియాంకను సౌహార్ద్ర రాయబారి బాధ్యతల నుంచి తొలంచాలని ఆ పిటిషన్‌ ఉద్ఘాటించింది. రెండు దేశాల మధ్య యుద్ధం అనేది ప్రాణనష్టానికి, విధ్వంసానికి కారణమౌతుందని పేర్కొంది. ఓ సౌహార్ద్ర రాయబారిగా ప్రియాంక తటస్థ వైఖరిని అవలంబించాలని కోరింది. భారత సాయుధ దళాలను కీర్తిస్తూ ట్వీట్‌ చేయడం ద్వారా ఆమె తద్విరుద్ధంగా వ్యవహరించినట్లయిందని పిటిషన్‌ పేర్కొంది.

  ఇరుదేశాల మధ్య పూర్తిస్థాయి యుద్ధానికి పరిస్థితులు దారి తీయకుండా, ప్రస్తుతం నెలకొన్న ఉద్రిక్తతలను తగ్గించడానికి కృషి చేయాలని 59మంది నోబెల్‌ బహుమతి గ్రహీతలు  భారత ప్రధాని నరేంద్రమోదీ, పాక్‌ ప్రధాని ఇమ్రాన్‌ఖాన్‌లకు విజ్ఞప్తి చేశారు. ఈ మేరకు వీరి సంతకాలతో కూడిన లేఖలను ఐక్యరాజ్యసమితిలో భారత్‌, పాకిస్థాన్‌ శాశ్వత రాయబారులకు అందజేసినట్లు నోబెల్‌ శాంతి బహుమతి గ్రహీత సత్యార్థి స్థాపించిన   కైలాశ్‌ సత్యార్థి చిన్నారుల ఫౌండేషన్‌   ఓ ప్రకటనలో తెలిపింది. చిన్నారుల వల్ల యుద్ధం రాదని, ఒకవేళ సంభవిస్తే ఎక్కువ దుష్ఫలితాలను చవిచూసేది పిల్లలేనని సత్యార్థి ఆందోళన వ్యక్తం చేశారు.

పుల్వామా దాడి, అనంతరం జరిగిన పరిణామాలతో అంతర్జాతీయంగా ఒత్తిడి పెరిగిన నేపథ్యంలో ఉగ్రవాద ముఠాలపై పాకిస్థాన్‌ ప్రభుత్వం కఠిన చర్యలు తీసుకునే అవకాశం ఉందని ఆ దేశానికి చెందిన ఓ పత్రిక స్థానిక ఉన్నతాధికారిని ఉటంకిస్తూ తన కథనంలో పేర్కొంది. ఆ కథనం ప్రకారం  జైష్‌ నాయకుడు మౌలానా మసూద్‌ అజార్‌ను అంతర్జాతీయ ఉగ్రవాదుల జాబితాలో చేర్చేందుకు ఐరాస భద్రతా మండలి మరోసారి ప్రయత్నించినప్పుడు పాక్‌ వ్యతిరేకించకపోవచ్చు.   ఒక వ్యక్తి ముఖ్యమా లేక దేశ విస్తృత ప్రయోజనాలు ముఖ్యమా అన్నదానిపై పాక్‌ ప్రభుత్వం ఒక నిర్ణయం తీసుకోవాల్సి ఉంటుంది   అని ఆ అధికారి నర్మగర్భ వ్యాఖ్యలు చేశారు. ఐరాస భద్రతా మండలిలో అజార్‌కు వ్యతిరేకంగా చర్యలు చేపట్టడాన్ని పాక్‌ ఇక వ్యతిరేకించబోదా అని విలేకరి అడిగిన ప్రశ్నకు ఆయన ఈ సమాధానమిచ్చారు. అయితే ఇలాంటి వ్యక్తులపై చర్యలు తీసుకోవాలని పుల్వామా దాడికి ముందే నిర్ణయం జరిగినట్లు చెప్పారు. భారత్‌ ఒత్తిడితో ఇలా చేయలేదన్నారు.

మసూద్‌ను అంతర్జాతీయ ఉగ్రవాదిగా ప్రకటించేందుకు అమెరికా, బ్రిటన్‌, ఫ్రాన్స్‌ బుధవారం భద్రతా మండలికి ప్రతిపాదనలు సమర్పించిన సంగతి తెలిసిందే. ఆ ముష్కరుడిని ఈ జాబితాలో చేర్చేందుకు ప్రయత్నించడం ఇది నాలుగోసారి. గతంలో పాక్‌ విజ్ఞప్తి మేరకు చైనా ఈ ప్రతిపాదనలను అడ్డుకుంది.

పాకిస్థాన్‌లోని ఉగ్రవాద స్థావరాలపై భారత వైమానిక దళం బాంబు దాడుల తర్వాత రెండు దేశాల మధ్య తలెత్తిన తీవ్ర ఉద్రిక్త పరిస్థితులు క్రమంగా చల్లబడుతున్నాయి. సరిహద్దు గ్రామాల్లో మళ్లీ సాధారణ పరిస్థితులు నెలకొంటున్నాయి. ఆదివారం నాటికి సరిహద్దు పొడవునా కాల్పుల సంఘటన ఒక్కటి కూడా నమోదు కాకపోవడం గమనార్హం. మొదటి నాలుగైదు రోజులు పూర్తి స్థాయిలో అప్రమత్తంగా ఉండి బంకర్లకు మాత్రమే పరిమితమైన జవాన్లు మళ్లీ క్రమంగా బయటకు రావడం మొదలుపెట్టారు.

గత మంగళవారం తెల్లవారుజామున వైమానిక దాడులు జరిగిన వెంటనే రెండు దేశాల సరిహద్దుల్లో యుద్ధ వాతావరణం నెలకొన్న సంగతి తెలిసిందే. పాకిస్థాన్‌ కూడా ధీటుగానే స్పందిస్తుంది కాబట్టి ఎలాంటి పరిస్థితి ఎదురైనా తట్టుకునేలా భారత బలగాలు అన్ని రకాలుగా సిద్ధమయ్యాయి. పంజాబ్‌, జమ్మూలోని కొన్ని ప్రాంతాలలో ఈనాడు ఈటీవీ పర్యటించినప్పుడు కేవలం సైనిక స్థావరాలకు మాత్రమే పరిమితమయ్యే యుద్ధ ట్యాంకులు పాకిస్థాన్‌కు అభిముఖంగా పొలాల్లో మోహరించి ఉండడం కనిపించింది. పరిసర ప్రాంతాల్లో సంచరించకుండా ప్రజలను నిషేధించారు. వాస్తవానికి అంతర్జాతీయ సరిహద్దు పొడవునా గుజరాత్‌, రాజస్థాన్‌, పంజాబ్‌, జమ్మూకాశ్మీర్‌ రాష్ట్రాల్లో పాకిస్థాన్‌ సరిహద్దు వద్ద భారత సరిహద్దు భద్రతా దళం పహారా కాస్తుంది. పరిస్థితి ఉద్రిక్తంగా మారినప్పుడు మాత్రమే సైన్యాన్ని పిలిపిస్తారు. ఉగ్రస్థావరాలపై వైమానిక దాడులు జరిగే నాటికే సరిహద్దుల్లో సైన్యాన్ని సిద్ధం చేసి ఉంచారు. అనుకున్నట్లుగానే పాక్‌ ఎదురుదాడికి ప్రయత్నించింది. సరిహద్దుల్లో పూంచ్‌, రాజౌరి, నైషేరా తదితర సెక్టార్లలో గుండ్ల వర్షం కురిపించింది. దీనికి భారత బలగాలు కూడా ధీటుగానే స్పందించాయి. ఏ క్షణమైనా యుద్ధం రావచ్చు అన్న పరిస్థితులు నెలకొనడంతో సరిహద్దుల్లోని అనేక గ్రామాల ప్రజలను తరలించారు. ఈలోపు భారత పైలట్‌ అభినందన్‌ పాకిస్థాన్‌ భూభాగంలో పడిపోవడం, ఆయనను బేషరతుగా విడిచిపెట్టేందుకు పాకిస్థాన్‌ అంగీకరించడంతో అందరి దృష్టి అటు మళ్లింది. వాఘా సరిహద్దులో ఆయనను పాకిస్థాన్‌ అధికారులు భారత్‌కు అప్పగించడంతో ఉద్రిక్తతలు చాలా వరకూ చల్లారాయి. దీని ప్రభావం సరిహద్దుల్లో కనిపించింది. శనివారం కేవలం ఒకటి రెండు ప్రాంతాలకు మాత్రమే పరిమితమైన కాల్పులు ఆదివారానికి పూర్తిగా శాంతించాయి. చాలా గ్రామాల నుంచి పెద్ద సంఖ్యలో సైనిక వాహనాలు వెనక్కి రావడం కనిపించింది. సైనిక సామగ్రి అంతా మళ్లీ స్థావరాలకు తరలిస్తున్నట్లు సమాచారం. కాల్పుల హోరు వల్ల సరిహద్దు గ్రామాల్లోని అన్ని పాఠశాలలకు సెలవులు ప్రకటించారు. పరిస్థితులు శాంతించడంతో సోమవారం నుంచి వాటిని పునఃప్రారంభించనున్నారు. సురక్షిత ప్రాంతాలకు తరలించిన ప్రజలను కూడా వారి వారి గ్రామాలకు తీసుకొస్తున్నారు. స్వచ్ఛందంగా వెళ్ళిన వారు కూడా వెనక్కి వస్తున్నారు. ఈ వారాంతానికి పూర్తి స్థాయిలో శాంతియుత పరిస్థితులు నెలకొంటాయని అంచనా వేస్తున్నారు.

వాహనాల్లో మంటలు చెలరేగడానికి ప్రధాన కారణాల్లో ఒకటి రోడ్డుప్రమాదాలు. ఇతర వాహనాలు లేదా దేన్నైనా బలంగా ఢీకొట్టినపుడు ఆ రాపిడికి నిప్పురవ్వలు ఎగిసిపడతాయి. అదేసమయంలో హుడ్‌ కింద ఉండే ఫ్లూయిడ్‌లు, ఇంధనాలు, ఇంజిన్‌, బ్యాటరీ, గ్యాస్‌ట్యాంక్‌లాంటివన్నీ చెల్లాచెదురవుతాయి. ఆ ఘర్షణలో చిన్న నిప్పురవ్వ వీటిపై పడినా క్షణాల్లో మంటలు వ్యాపించే అవకాశం ఉంది. పెట్రోల్‌/ఇంజిన్‌ ట్యాంకుల్లో లీకేజీ అయినా మంటలు ఎగిసిపడతాయి. నిప్పు, ఇంధనాలు ఒకదానికొకటి జత కలిస్తే జరిగే నష్టం అంతా ఇంతా కాదు.



ప్రస్తుతం హైబ్రిడ్‌, విద్యుత్తు బ్యాటరీ కార్ల వాడకం పెరుగుతోంది. ఇవి పర్యావరణానికి, వినియోగదారుడికి మేలు చేయొచ్చుగానీ తగిన జాగ్రత్తలు తీసుకోకపోతే జరిగే నష్టం అపారం అంటారు వాహనరంగ నిపుణులు. కాలపరిమితి ముగిసినవి, నాణ్యతలేని బ్యాటరీలతో మంటలు త్వరగా చెలరేగుతాయి. బ్యాటరీ కార్లలో అత్యంత సురక్షితమైందిగా గుర్తింపు పొందిన టెస్లా ఎస్‌ కూడా 2013లో మంటల్లో కాలిపోయింది. అంతకుముందు షెవర్లే వోల్ట్‌ మోడల్‌ అయితే టెస్ట్‌డ్రైవ్‌ చేస్తుండగానే మంటల్లో చిక్కుకుంది. కూలంట్‌లు లీకేజీలు, కాలపరిమితి ముగిసిన వాటిని వెంటనే మార్చడం పరిష్కారం.




వాహనంలో అత్యంత ఉష్ణోగ్రత ఉండేవాటిలో కాటలిటిక్‌ కన్వర్టర్‌ ఒకటి.ఇది కార్బన్‌ మోనాక్సైడ్‌, నైట్రోజన్‌ ఆక్సైడ్‌లాంటి విషపూరిత వాయువులను వడగట్టి కాలుష్యపు పొగను బయటికి పంపిస్తుంటుంది. దానికి ముందుండేది ఇంజిన్‌. ఇదీ ఉష్ణకేంద్రమే. స్పార్క్‌ప్లగ్‌లు, ఇతర పార్ట్స్‌లో ఏదైనా లోపం ఉంటే ఇంజిన్‌లో ఇంధనం సరిగా మండదు. అత్యధిక వ్యర్థాలు పోగవుతాయి. అప్పుడు భారమంతా కాటలిటిక్‌ కన్వర్టర్‌పై పడుతుంది. సాధారణంగా 900 డిగ్రీల సెంటీగ్రేడ్‌తో వేడిగా ఉండే ఈ విభాగం 1100 డిగ్రీలకు చేరుతుంది. దీంతో చుట్టుపక్కలుండే హీట్‌ షీల్డ్‌లు, మెటల్‌ ఫ్లోర్‌ ప్యాన్‌లు వేడెక్కి క్యాబిన్‌ ఇన్సులేషన్‌, కార్పెటింగ్‌లను కూడా దహించి వేస్తాయి. సీళ్లు, గ్యాస్కెట్‌లు లీకైనపుడు  రేడియేటర్‌ సరిగా పనిచేయకపోయినా ఇంజిన్‌ వేడెక్కుతుంది.



వాహనాలు మంటల్లో చిక్కుకోవడానికి మరో ప్రధాన కారణం ఎలక్ట్రిక్‌ సిస్టమ్‌ పాడవడం. బైక్‌కి హెడ్‌లైట్‌ నుంచి టెయిల్‌ లైట్‌ దాకా ఎలక్ట్రిక్‌ వైరింగ్‌ విస్తరించి ఉంటుంది. కారులో అయితే బ్యానెట్‌ కింద, ఇంటీరియర్‌లో, డోర్లు, కార్పెట్‌ కింద, సీట్ల కింద  ఎక్కడంటే అక్కడ ఉంటాయి. ఒక్కసారి షార్ట్‌సర్క్యూట్‌ జరిగితే క్షణాల్లో వాహనమంతా మంటలు చెలరేగుతాయి. ఊహించని ప్రమాదం జరుగుతుంది. గ్యాస్‌లు లీక్‌ కావడం  గ్యాస్కెట్‌, రేడియేటర్లలో పగుళ్లు సైతం మంటలు పుట్టడానికి కారణమవుతాయి.





పెట్రోల్‌/డీజిల్‌, ఇంజిన్‌ ఆయిల్‌, ట్రాన్స్‌మిషన్‌ ఫ్లూయిడ్‌, పవర్‌స్టీరింగ్‌ ఫ్లూయిడ్‌, బ్రేక్‌ ఫ్లూయిడ్‌, కూలంట్‌  ఇవన్నీ కారు నడుస్తున్నపుడు అట్నుంచి ఇటు ఇట్నుంచి అటు సర్క్యులేట్‌ అవుతుంటాయి. ఇవి ప్రవహించే ద్వారాలు, పైపులు, నిల్వ ఉండే రిజర్వాయర్లు పాడై లీకేజీ అయినా, పగిలిపోయినా మంటలు చెలరేగే ప్రమాదం ఉంది. పెట్రోల్‌ సాధారణంగా 7.2డిగ్రీల సెంటీగ్రేడ్‌ ఉష్ణోగ్రత ఉంటుంది. మండినపుడు 258 డిగ్రీలకు చేరుకుంటుంది. దీన్ని బట్టి మంట ఎంత త్వరగా వ్యాపిస్తుందో అర్థం చేసుకోవచ్చు. ఎగ్జాస్ట్‌ పైపులో పెట్రోల్‌/డీజిల్‌ లీకేజీ ఉన్నా కూడా మంటలంటుకోవడానికి కారణమవుతుంది.


గాబరా, కంగారు పడొద్దు. వాహనాన్ని ఎడమపక్కకు తీస్కెళ్లి ఆపాలి. ఒకవేళ బానెట్‌ నుంచి పొగలు వస్తున్నా, చిన్నగా మంటలు మొదలైనా ఇంజిన్‌ ఆఫ్‌ చేయాలి. బానెట్‌ని ఎత్తి ఇంజిన్‌ చల్లబడేవరకూ అలాగే ఉంచాలి. కూలంట్‌ రిజర్వాయర్‌ ట్యాంక్‌ని తెరిచి తగినంత ఉందో లేదో ఓసారి పరిశీలించాలి. ఈ సమయంలో రేడియేటర్‌ ప్రెషర్‌ మూత చాలా వేడిగా ఉంటుంది. ఏదైనా గుడ్డతో దాన్ని తీయాలి. ఇంజిన్‌ చల్లబడేవరకు ఎదురుచూడాలి. ఈలోగా అత్యవసర సర్వీసులైన 101, 108లకు ఫోన్‌ చేయాలి. స్థానికుల సాయం తీసుకుంటే మంచిది. మంటలు పెరిగితే వాహనం నుంచి దూరంగా వెళ్లిపోవడమే మంచిది. హీరోలాగా ఫీలై ఒంటరిగా మంటలార్పే ప్రయత్నం చేయొద్దు. ఒక్కోసారి పేలుళ్లు సంభవించవచ్చు.


 వాహనాలను నిర్ణీత సమయానికి క్రమం తప్పకుండా సర్వీసింగ్‌ చేయించాలి. ఆ సమయంలో పాడైపోయిన ఎయిర్‌ ఫిల్టర్లు, ఆయిల్‌ ఫిల్టర్లు, ఇంజిన్‌ కూలంట్‌, ఇంజిన్‌ ఆయిళ్లు మార్చుతారు. ఇవి భవిష్యత్తు ప్రమాదాలను నివారిస్తాయి.
 లిక్విడ్‌/ఫ్లూయిడ్‌ లీకేజీలను తరచూ పరిశీలిస్తూ సరిచేసుకుంటే ఓవర్‌హీటింగ్‌ సమస్యలు తీరతాయి. ప్రమాదం జరగకుముందే మేల్కొనవచ్చు.
 వాహనాలను డీలర్లకు సంబంధించిన అధీకృత సర్వీసింగ్‌ సెంటర్‌లోనే సర్వీసింగ్‌ చేయించడం మేలు. దీంతో రీకాల్‌ నోటీసులు, డిజైన్‌, కాంపోనెంట్‌ సమస్యలు ఏవైనా ఉంటే వాళ్లు ఎప్పటికప్పుడు అప్‌డేట్‌ చేస్తారు.
 బైక్‌, కారు  ఏదైనా విద్యుత్తు ఉపకరణాలు ఏమేం అవసరం ఉంటాయో అన్నీ వాహనంతోపాటే వస్తాయి. కొత్తగా చేర్చాల్సిన పన్లేదు. అదనంగా వచ్చే వాటితో అదనపు ముప్పుగా భావించాలి. ఏవైనా కొత్త గ్యాడ్జెట్లు, యాక్సెసరీలు బిగించాలనుకుంటే ఆథరైజ్డ్‌/క్వాలిఫైడ్‌ సర్వీస్‌సెంటర్‌ని సంప్రదించాలి.
 అందాన్ని రెట్టింపు చేసే మోడిఫికేషన్ల జోలికి వెళ్లకుండా ఉంటేనే మంచిది. సాధారణంగా వీటిలో నకిలీవే ఎక్కువగా ఉంటాయి. ఇవి బ్యాటరీ నిర్జీవం చేయడమే కాదు  అగ్నిప్రమాద సమయంలో తీవ్రతను పెంచుతాయి.
 వేసవిలో ఏసీల వాడకం ఎక్కువ. వీటిని ఎక్కువ సమయం, హై మోడ్‌లో పెడితే కంప్రెషర్‌ మీద భారం ఎక్కువై ఇంజిన్‌ కంపార్ట్‌మెంట్‌లో మంటలు చెలరేగే అవకాశం ఉంది. వీలైతే మధ్యమధ్యలో ఆఫ్‌ చేస్తూ ఉండాలి.
 వేసవి మొదలవడానికి ముందే ఓసారి ఏసీ డక్ట్స్‌, రిఫ్రిజిరెంట్‌ లెవెల్స్‌ని చెక్‌ చేసి సర్వీసింగ్‌ చేయించాలి. అంతకుముందు చాలాకాలంపాటు ఏసీ సరిగా వాడకుండా ఉండటంతో అందులో వ్యర్థాలు అడ్డుపడి ఉంటాయి. అలాగే ఉపయోగిస్తే సిస్టమ్‌ మొత్తం వేడెక్కే ప్రమాదం ఉంది.
 హానికారక వాయువులను వడకట్టే క్యాటలిటిక్‌ కన్వర్టర్‌, బయటికి వదిలే పొగగొట్టాలు అత్యధిక వేడితో ఉంటాయి. కంబషన్‌ ప్రక్రియతో వీటిలో అత్యధిక ఉష్ణం పుడుతుంది. ఏమాత్రం తేడా వచ్చినా మంటలు చెలరేగేందుకు ఇవి ప్రధాన కారణమవుతాయి. ఎక్కువ దూరం ప్రయాణించినపుడు మధ్యమధ్యలో కాస్తవిరామం తీసుకోవాలి.
 ఎండుగడ్డి, ఇంధనాలు, త్వరగా మంటలంటుకునే స్వభావం ఉన్న వస్తువుల దగ్గర వాహనాలను పార్కింగ్‌ చేయొద్దు. ఇంజిన్‌ ఆన్‌లో ఉంచకూడదు. చిన్న నిప్పురవ్వ పడ్డా మంటల తీవ్రత అధికంగా ఉంటుంది. నీడ ఉన్న ప్రదేశాల్లోనే బండ్లను పార్క్‌ చేయాలి.

నిర్లక్ష్యం చేయకుండా కారులో మంటలార్పే యంత్రం తప్పకుండా అందుబాటులో ఉంచుకోవాలి. వాహనాల్లోంచి పెట్రోల్‌, డీజిల్‌లాంటి వాసన వస్తుందంటే ఎక్కడో లీకేజీ అవుతుందని అర్థం. తేలిగ్గా తీసుకోకుండా వెంటనే వాహనాన్ని పక్కన ఆపి లీకేజీ సమస్య పరిష్కారం చేసిన తర్వాతే బండిని ముందుకు కదిలించాలి.
 వాహనాలపై మోతాదుకు మించి భారం వేయకూడదు. అత్యధిక బరువులు వేసి ఎక్కువ దూరం ప్రయాణిస్తే ఇంజిన్‌ వేడెక్కుతుంది. వైర్లు కరుగుతాయి. టైర్లు పగలి ఒక్కోసారి అగ్గి కూడా పుడుతుంది.

సమగ్ర బీమా పాలసీ కాంప్రెహెన్సివ్‌ తీసుకున్న వాహనం అగ్నిప్రమాదంలో ఎంత నష్టపోయినా పరిహారం అందుతుంది. ప్రమాదం జరిగిన వెంటనే వాహనదారు బీమా కంపెనీకి సమాచారం అందించాలి. ఎఫ్‌ఐఆర్‌ కాపీ, ప్రమాద వివరాలు, నష్టపరిహారం  తదితర వివరాలు పూరించిన క్లెయింఫాం జత చేసి బీమా కంపెనీకి సమర్పించాలి. వివరాలన్నీ సక్రమంగా ఉంటే రెండువారాల్లో బీమా పరిహారం అందుతుంది. బండి పాక్షికంగా కాలిపోతే బీమా కంపెనీ ప్రతినిధులు వచ్చి ప్రాథమిక సర్వే చేసి వాహనానికి జరిగిన నష్టానికి సంబంధించి ప్రాథమిక అంచనా వేస్తారు. ఏవైనా కారణాలతో పరిహారం నిరాకరిస్తే కన్జూమర్‌ ప్రొటెక్షన్‌ యాక్ట్‌ కింద న్యాయస్థానాన్ని మనం ఆశ్రయించవచ్చు. కొందరు కావాలనే చెడు ఉద్దేశంతో బండిని తగలబెట్టుకుంటారు. అలాంటపుడు క్లెయిమ్‌కి అనర్హులవుతారు.


యాక్సిలరేటర్‌ తిప్పగానే మెరుపు వేగం అందుకోవాలి  అలుపు లేకుండా లాంగ్‌టూర్లకు వెళ్లి రావాలి  నడుపుతుంటే రాజసం ఉట్టిపడాలి  మరీ ఎక్కువ కాకుండా ధర అందుబాటులోనే ఉండాలి  ఈ ఫీచర్లన్నీ కోరుకునే వారి ఛాయిస్‌ 300సీసీ 400సీసీ మోటార్‌సైకిళ్లు. ఈ విభాగంలో ఇప్పటికైతే లీడర్‌ రాయల్‌ ఎన్‌ఫీల్డ్‌. క్లాసిక్‌ 350, థండర్‌బర్డ్‌, హిమాలయన్‌ మోడళ్లు అమ్మకాల్లో ముందున్నాయి. బజాజ్‌ అవెంజర్‌, డోమినర్‌ 400, మహీంద్రా మోజో, యూఎం మోటార్‌సైకిల్స్‌ కమాండో, రెనెగేడ్‌లు పోటీనిస్తున్నాయి. ధర ఎక్కువైనా ఫర్వాలేదు ఇంకా మరిన్ని ఫీచర్లు కావాలనుకుంటే కేటీఎం డ్యూక్‌ 390, యమహా వైజడ్‌ఎఫ్‌ ఆర్‌3, టీవీఎస్‌ అపాచీ ఆర్‌ఆర్‌ 310, కావాసాకీ నింజా 300 అందుబాటులో ఉన్నాయి. కాకపోతే కాస్త ఖరీదెక్కువ. ఇదే విభాగంలో సరికొత్త పోటీదారుగా వచ్చింది జావా.
జావా కొత్తదేం కాదు. 1996వరకూ జావా యెజ్డీ పేరుతో అత్యధికంగా అమ్ముడైన దిగ్గజ మోటార్‌సైకిల్‌. అప్పట్లో 150 దేశాలకు ఎగుమతి చేసేవారు. రకరకాల కారణాలతో మూతపడ్డ ఈ సంస్థని మహీంద్రా అండ్‌ మహీంద్రా సొంతం చేసుకుంది. ఇప్పుడు జావా 300, జావా 42 అనే కొత్త మోడళ్లు తీసుకొచ్చారు. బీఎస్‌6 ప్రమాణాలతో వచ్చిన వీటి రాకతో పోటీ రసవత్తరంగా ఉండబోతోంది అంటున్నారు. ఈ సెగ్మెంట్‌లో ధర పరంగా చూస్తే రాయల్‌ ఎన్‌ఫీల్డ్‌నే మిగతా అన్నింటికన్నా కాస్త తక్కువ ధరలో అందుబాటులో ఉంది. మిగతా ఫీచర్లు పోల్చి చూస్తే



రోజువారీ అవసరాలే కాదు  టూరింగ్‌ని ఇష్టపడేవాళ్లు ఎక్కువగా ఈ సెగ్మెంట్‌లో బైక్‌లు కొనడానికి ఇష్టపడతారు. ఇందులో కుర్రాళ్ల నుంచి అన్నివయసుల వారుంటారు. ఈ కేటగిరీలో ఇప్పటిదాకా రాయల్‌ ఎన్‌ఫీల్డ్‌ లీడర్‌గా ఉంది. కానీ పాత రోజుల్లో బాగా పాపులరైన జావా మరిన్ని ఫీచర్లతో సరికొత్తగా రావడంతో పోటీ మొదలవబోతోంది. కొత్త జావా 300 సీసీలోనే శక్తిమంతమైన 27 బీహెచ్‌పీ ఇంజిన్‌తో వస్తోంది. ఇది ప్లస్‌ పాయింట్‌. సీటింగ్‌ సౌకర్యవంతంగా ఉండటంతో దూరప్రయాణాలకు అనువుగా ఉంటుంది. కొత్తగా ఏబీఎస్‌ ఫీచర్‌ జోడించారు. వీటన్నింటి దృష్ట్యా కొత్త వినియోగదారులకు ఇది కచ్చితంగా ఒక మంచి ఆప్షన్‌. రాయల్‌ ఎన్‌ఫీల్డ్‌తో సహా ఇతర బైక్‌లతో పోటీ ఎక్కువగా ఉంటుంది.

పర్యాటక ప్రదేశాలకు వచ్చే ప్రేమ జంటలు, ద్విచక్ర వాహనాలపై ఒంటరిగా వెళ్లే వ్యక్తులను లక్ష్యంగా చేసుకుని డమ్మీ తుపాకీ చూపి నగదు, నగలు దోచుకుంటున్న ముఠా గుట్టును సూర్యాపేట పోలీసులు రట్టు చేశారు. జిల్లా ఎస్పీ రావిరాల వెంకటేశ్వర్లు పర్యవేక్షణలో సూర్యాపేట గ్రామీణ, అర్వపల్లి పోలీసులు పకడ్బందీగా వ్యవహరించి ముఠా నాయకుడితోపాటు ఐదుగురు సభ్యులను అదుపులోకి తీసుకున్నారు. ఈ ఘటన పూర్వాపరాలకు జిల్లా ఎస్పీ ఆదివారం గ్రామీణ ఠాణాలో విలేకర్లకు వెల్లడించారు. ఆయన తెలిపిన ప్రకారం వివరాలిలా.

సూర్యాపేట మండలం టేకుమట్ల గ్రామానికి చెందిన మక్క అనిల్‌, కామాళ్ల విక్టర్‌, మేకల నవీన్‌, యండ్లపల్లి గ్రామానికి చెందిన నామ గోపి, ధరావత్‌ సాయికుమార్‌, వల్కీ గోపి స్నేహితులు, పరిచయస్తులు. వీరిలో అనిల్‌ జల్సాలకు అలవాటు పడ్డాడు. సులభంగా డబ్బు సంపాదించడం కోసం ఈ మార్గాన్ని ఎంచుకున్నాడు. హైదరాబాద్‌కు వెళ్లి డమ్మీ తుపాకీని కొనుగోలు చేశాడు. ముఠా సభ్యులతో కలిసి మూసీ నది, తదితర నిర్మానుష్య ప్రాంతాల్లో తిష్ఠ వేసేవారు. ఒంటరిగా వచ్చే వ్యక్తులు, ఏకాంతం కోసం వచ్చే ప్రేమ జంటలను ఎంచుకుని వారికి తుపాకి చూపించి పోలీసులమంటూ నగలు, డబ్బులు దండుకోవడం ప్రారంభించారు. ఎలాంటి కష్టం చేయకుండా డబ్బులు వస్తుండటంతో ఈ దందా మరి కొన్ని మండలాలకు విస్తరించారు.

ఫిర్యాదు చేసేందుకు ముందుకు రావాలి.
ముఠా బారిన పడిన బాధితుల్లో చాలా మంది యువతీ యువకులున్నారు. వారు ధైర్యం చేసి ఫిర్యాదు చేసేందుకు ముందుకు రావాలి. ఫిర్యాదుదారుల వివరాలు గోప్యంగా ఉంచుతాం. ప్రస్తుతం మా దగ్గరున్న ఆధారాలతో కేసులు నమోదు చేస్తున్నాం. కొత్తగా ఫిర్యాదుల అందితే పరిశీలిస్తాం. సమావేశంలో సూర్యాపేట డీఎస్పీ నాగేశ్వర్‌రావు, గ్రామీణ సీఐ వెంకటేశ్వర్‌రెడ్డి, ఎస్సైలు చల్లా శ్రీనివాస్‌, లోకేష్‌యాదవ్‌ పాల్గొన్నారు.

ఆయుధ నిరోధక చట్టం కింద కేసు నమోదు.
అక్రమంగా డమ్మీ ఎయిర్‌ పిస్టల్‌ కలిగి ఉండటమే కాకుండా దాన్ని దుర్వినియోగం చేస్తున్నందుకు గాను వారిపై ఆయుధ నిరోధక చట్టం కింద కేసు నమోదు చేస్తున్నట్లు ఎస్పీ తెలిపారు. బెదిరింపులకు పాల్పడటం, డబ్బులు దోచుకోవడం, మోసం చేయడం లాంటి నేరాలపై కేసులను నమోదు చేస్తున్నట్లు వివరించారు. నిందితులంతా 30 ఏళ్లలోపు యువకులని, వ్యసనాలకు అలవాటు పడి తమ విలువైన భవిష్యత్తును నాశనం చేసుకుంటున్నారని చెప్పారు. తల్లిదండ్రుల పర్యవేక్షణ లోపం కారణంగానే వీరిలా దారి తప్పి ఉంటారని అభిప్రాయపడ్డారు. తల్లిదండ్రులకు సైతం కౌన్సెలింగ్‌ ఇస్తామన్నారు.

గుట్టు రట్టయిందిలా .
ఫిబ్రవరి 28న అర్వపల్లి మండలం తిమ్మాపురం సమీపంలోని సూర్య దేవాలయం వద్ద ముఠా నాయకుడు మక్క అనిల్‌ తుపాకీ గురిపెట్టి దిందే రాజు అనే వ్యక్తిని బెదిరించి రూ.1000 వసూలు చేశాడు. ఈనెల 1న ఇమాంపేట శివారు గురుకుల పాఠశాల సమీపంలో నడిచి వెళ్తున్న గుడిపెల్లి వెంకటరెడ్డి అనే వ్యక్తిని అనిల్‌, మరో సభ్యుడు తుపాకీతో బెదిరించి అతని జేబులో ఉన్న రూ.2000 లాక్కొన్నారు. . ఈ రెండు ఘటనల గురించి బాధితులు నేరుగా జిల్లా ఎస్పీకి చరవాణి ద్వారా సమాచారం అందించారు. ఆయన వెంటనే అర్వపల్లి, సూర్యాపేట గ్రామీణ పోలీసులకు అప్రమత్తం చేశారు. ముఠాపై వివిధ మార్గాల్లో నిఘా పెట్టారు. నాగారం సీఐ నేతృత్వంలో ప్రత్యేక బృందాన్ని ఏర్పాటు చేసి గాలించారు. శనివారం రాత్రి జనగామ క్రాస్‌ రోడ్డులో వాహనాలను తనిఖీ చేస్తుండగా ద్విచక్ర వాహనంపై వచ్చిన అనిల్‌ ప్రవర్తన అనుమానాస్పదంగా కనిపించింది. తనిఖీ చేయగా తుపాకీ లభించింది. అతన్ని అదుపులోకి తీసుకుని ప్రశ్నించడంతో దందా గురించి వివరించాడు. అతనిచ్చిన సమాచారం మేరకు మిగిలిన ఐదుగురు సభ్యులను పోలీసులు అదుపులోకి తీసుకున్నారు. నిందితుల నుంచి రూ.3 వేల నగదు, డమ్మీ తుపాకీ, రెండు సెల్‌ఫోన్లు, ఒక ద్విచక్ర వాహనాన్ని స్వాధీనం చేసుకున్నామని ఎస్పీ తెలిపారు. కేసు ఛేదనలో ప్రతిభ చూపిన గ్రామీణ, నాగారం సీఐలు, అర్వపల్లి, గ్రామీణ ఎస్సైలను ఎస్పీ ఆభినందించారు.

తెలంగాణలో శాసన సభ్యుల కోటాలో శాసన మండలికి జరుగుతున్న ఎన్నికల్లో ఐదు ఎమ్మెల్సీ స్థానాలను చేజిక్కించుకునేందుకు తెరాస అధిష్ఠానం పావులు కదుపుతోంది. ఎన్నికలకు ముందే అందుకు అవసరమైన మద్దతును కూడగట్టుకోవాలని భావిస్తోంది. ఎమ్మెల్సీ ఎన్నికల వ్యూహ రచనపై ముఖ్యమంత్రి కేసీఆర్‌ ఆదివారం తన నివాసంలో ముఖ్య నేతలతో దీనిపై సమాలోచనలు చేసినట్లు విశ్వసనీయంగా తెలిసింది. పార్లమెంటు ఎన్నికలకు ముందు జరుగుతున్న శాసనమండలి ఎన్నికలను సీఎం కేసీఆర్‌ ప్రతిష్ఠాత్మకంగా భావిస్తున్నారు. నాలుగు స్థానాలు తాము తీసుకుని, ఒక స్థానాన్ని మజ్లిస్‌కు కేటాయించారు. మొత్తంగా ఐదు ఎమ్మెల్సీ స్థానాలను ఏకగ్రీవంగా గెలుస్తామని, కాంగ్రెస్‌ నుంచి పోటీ ఉండదని తొలుత తెరాస అధిష్ఠానం అంచనా వేసింది. అందుకు భిన్నంగా కాంగ్రెస్‌ బరిలోకి దిగడంతో అప్రమత్తమైంది. ఐదు స్థానాలు గెలుచుకునేందుకు అవసరమైన వ్యూహాన్ని సిద్ధం చేయడంలో నిమగ్నమైంది. ఇతర పార్టీల సభ్యుల మద్దతు కూడగట్టే పనిలో పడింది. శనివారం సీఎం కేసీఆర్‌ను కలిసిన సత్తుపల్లి తెదేపా శాసనసభ్యుడు సండ్రవెంకట వీరయ్య తెరాసలో చేరాలని నిర్ణయించుకున్నట్టు ఆదివారం వెల్లడించడం ఆ వ్యూహంలో భాగమే.

తాము తెరాసలో చేరుతామని కాంగ్రెస్‌ పార్టీకి చెందిన పినపాక, ఆసిఫాబాద్‌ ఎమ్మెల్యేలు రేగ కాంతారావు, ఆత్రం సక్కులు బహిరంగంగా ప్రకటించడం కూడా ఈ పరిణామాల ఫలితమే.

మరో నలుగురి మద్దతు ఎలా.
ప్రస్తుతం తెరాసకు 91, మజ్లిస్‌కు ఏడు మొత్తం 98 మంది సభ్యుల మద్దతు అధికార పార్టీకి ఉంది. తాజాగా తెరాసలో చేరుతున్నట్టు ప్రకటించిన ముగ్గురితో కలిపి ఆ సంఖ్య 101కి చేరుతుంది. ఐదుగురు ఎమ్మెల్సీ అభ్యర్థులు మొదటి ప్రాధాన్యంలోనే గెలవాలంటే ఒక్కో సభ్యునికి 21 చొప్పున మొత్తం 105 ఓట్లు కావాలి. ఈ నేపథ్యంలో ద్వితీయ ప్రాధాన్య ఓట్ల వైపు వెళ్లకుండా ప్రథమ ప్రాధాన్యంలోనే విజయం సాధించడానికి అవసరమైన మరో నలుగురు సభ్యుల మద్దతును సమీకరించేందుకు తెరాస అధిష్ఠానం కసరత్తు చేస్తోంది. అందులో భాగంగా చేరికలను ప్రోత్సహించాలా. మద్దతు మాత్రమే స్వీకరించాలా. ఓటింగుకు గైర్హాజరయ్యేలా చూడటం వంటివి అనుసరించాలా. అనే ప్రత్యామ్నాయాలను పరిశీలిస్తోంది.

సండ్ర వెంకటవీరయ్య, రేగ కాంతారావు, ఆత్రం సక్కులతో పాటు మరికొందరు పార్టీలో చేరేందుకు ఆసక్తి చూపుతున్న క్రమంలో ఆ కార్యక్రమాలను ఎప్పుడు. ఎలా. నిర్వహించాలనే అంశంపై అధిష్ఠానం ఆదివారం చర్చించినట్టు తెలిసింది. నేరుగా చేరికలకు అవకాశం కల్పిస్తే కాంగ్రెస్‌ పార్టీ ఆత్మరక్షణ ధోరణిలోకి వెళ్తుందనే భావనను కొందరు వ్యక్తం చేసినట్టు తెలిసింది. గతంలో మాదిరిగా తెదేపా శాసన సభాపక్షాన్ని తెరాసలో విలీనం చేయించే దిశగానూ చర్చలు సాగినట్టు సమాచారం.

1974 1994నడుమ మనదేశ జనాభా ఏడాదికి 1.62కోట్ల మందికి పెరగగా  ధాన్యం వృద్ధి మాత్రం ఏటా 19.43 లక్షల టన్నులే. అదే 1995 2013 నడుమ జనాభా ఏటా 1.61 కోట్ల మందికి పెరగగా  ధాన్యం వృద్ధి 12.75లక్షల టన్నులకు చేరుకుంది. ఏటా దేశంలో ధాన్యం ఉత్పత్తి పెరుగుతూ వస్తున్నా జాతీయ స్థాయిలో వృద్ధిరేటు మాత్రం 90వ దశకం మధ్యస్థం నుంచి తగ్గుతూ వస్తోంది. మరోవైపు జనాభా నానాటికీ పెరుగుతోంది. ఈ నేపథ్యంలో బియ్యం కొరతను నివారించడానికి వీలుగా ధాన్యం దిగుబడిని హెక్టారుకు 500కిలోలు పెంచాల్సి ఉంది. దీని వల్ల 2050 నాటి అవసరాల కోసం అదనంగా 1.5కోట్లటన్నుల బియ్యాన్ని ఉత్పత్తి చేయడానికి అవకాశముంటుంది. 45 ఏళ్లలో ధాన్యం ఉత్పత్తి స్థితిగతులను ఐసీఏఆర్‌ శాస్త్రవేత్తలు జాతీయస్థాయిలో మదింపు చేసినప్పుడు ఈ విషయాలు వెల్లడయ్యాయి.

చేసిన పొరపాట్ల నుంచి పాఠాలు నేర్చుకోవాలి  ఇది సాధారణ జీవిత సూత్రం. ఆర్థిక విషయాలకూ ఇది వర్తిస్తుంది. కొన్నిసార్లు ఆర్థిక విషయాల్లో చేసే పొరపాట్లు సరిదిద్దుకోలేనివి అవుతుంటాయన్నది వాస్తవం. ఆదాయపు పన్ను చట్టం విధించిన పరిమితికి మించి ఆదాయం ఆర్జించినప్పుడు ప్రతి వ్యక్తీ నిబంధనల మేరకు పన్ను చెల్లించాలి. పన్ను భారం తగ్గించుకునేందుకు చట్టమే అవకాశాలను కల్పించింది. మనం చేయాల్సిందల్లా  చట్టం ఇచ్చిన అవకాశాన్ని ఎలాంటి పొరపాట్లకు తావీయకుండా ఉపయోగించుకోవడమే.

పన్ను ఆదాకు ఉన్న అవకాశాలను  దీర్ఘకాలంలో మన ఆర్థిక లక్ష్యాలను సాధించేందుకు ఉపయోగించుకోవాలి. నిబంధనలు అనుమతించిన పెట్టుబడి పథకాలకు, కాస్త విజ్ఞతను జోడించి ఎంచుకోవాలి. అప్పుడే అవి ఆర్థికంగా వృద్ధి చెందే క్రమంలో తమవంతు తోడ్పాటును అందిస్తాయి. అందుకే, పన్ను ఆదా కోసం పెట్టుబడి పథకాలను ఎంచుకునేప్పుడు సాధారణంగా చేసే పొరపాట్లు, వాటిని ఎలా సరిదిద్దుకోవాలనే అంశాలు తెలుసుకోవాల్సిన అవసరం ఎంతైనా ఉంది.

పన్ను ఆదా కోసం పెట్టుబడులు అనగానే అందరికీ వెంటనే స్ఫురించేది సెక్షన్‌ 80సీ. ఇందులో గరిష్ఠంగా రూ.1,50,000 వరకూ మదుపు చేసేందుకు అవకాశం ఉంటుంది. చాలామంది పన్ను చెల్లింపుదారులు ఈ సెక్షన్‌ కింద వచ్చే అన్ని పథకాల్లోనూ పెట్టుబడులు పెట్టేందుకు ప్రయత్నిస్తుంటారు. బీమా పాలసీలు, పన్ను ఆదా ఫిక్స్‌డ్‌ డిపాజిట్లు, ఈఎల్‌ఎస్‌ఎస్‌, ఎన్‌ఎస్‌సీలు తదితరాలను ఉపయోగించుకుంటారు. ఈపీఎఫ్‌ ఎలాగూ ఉంటుంది  ఈ సెక్షన్‌ను పూర్తిగా వినియోగించుకోవాలనే తాపత్రయంతో ఇతర పెట్టుబడి పథకాల్లో ఉన్న అవకాశాలను విస్మరించడం చాలామంది చేసే పొరపాటు.

చేయాల్సిందేమిటంటే  పన్ను ఆదా పెట్టుబడుల్లోనూ వైవిధ్యం ఉండేలా చూసుకోవాలి. సెక్షన్‌ 80సీలో పరిమితికి మించి మదుపు చేయడం సరికాదు. సెక్షన్‌ 80సీసీడీలో భాగంగా జాతీయ పింఛను పథకం ఎన్‌పీఎస్‌లాంటి వాటినీ పరిశీలించాలి. ఆరోగ్య బీమాకు ఉన్న ప్రాధాన్యం దృష్ట్యా దాన్నీ తీసుకోవాలి. దీనికి సెక్షన్‌ 80డీ కింద మినహాయింపు వర్తిస్తుంది.

ప్రస్తుతం మనం 2018 19 ఆర్థిక సంవత్సరం చివరి నెలలో ఉన్నాం. ఇప్పుడు చేయాల్సిందేమిటంటే  ముందుగా మీ ఆదాయం ఎంతో లెక్క తీయండి. ఇందులో మీరు పెట్టిన పెట్టుబడులేమిటి. వాటికి ఎంత మేరకు మినహాయింపు వర్తిస్తుందో చూసుకోండి. మీ వేతన ఖాతా వివరాలూ, బ్యాంకు ఖాతా, క్రెడిట్‌ కార్డు వివరాలూ సరిచూసుకోండి. వాటిని పరిశీలించడం ద్వారా మీరు పెట్టుబడి పెట్టి, మర్చిపోయినవి ఏమైనా ఉన్నాయేమో తెలుస్తుంది. అందులో పన్ను ఆదాకు పనికొచ్చేవి ఏమైనా ఉన్నాయేమో గమనించండి. గృహరుణం అసలు, పిల్లల ఫీజులు ఇలాంటివన్నీ సెక్షన్‌ 80సీలో భాగమే. ఇవన్నీ మీరు మీ యాజమాన్యానికి సమర్పించారా. మరోసారి సరిచూసుకోండి.

పెట్టుబడి పెట్టేప్పుడు దానికి పన్ను ఆదా వర్తిస్తుందా. అని చాలామంది అడుగుతుంటారు. దీన్ని దృష్టిలో పెట్టుకొని, ఆయా పథకాల్లో ఉండే నష్టభయాన్ని విస్మరిస్తుంటారు. మీరు పెట్టిన పెట్టుబడికి పన్ను ఆదా అనేది ఒక అదనపు ప్రయోజనంగానే చూడాలి. పెట్టుబడులను ఎంచుకునేప్పుడు వాటిపై పూర్తి అవగాహన పెంచుకోవాలి. అవి అందించే రాబడి ఎంత.ఎన్నేళ్లు కొనసాగాలి.గతంలో అవి అందించిన రాబడి. ఇలాంటివన్నీ పరిశీలించాలి. పన్ను తగ్గించుకునే లక్ష్యంతో రాబడి విషయంలో రాజీ పడకూడదు.

ఉదాహరణకు ఎన్‌ఎస్‌సీలు, పన్ను ఆదా బ్యాంకు ఫిక్స్‌డ్‌ డిపాజిట్లను ఐదేళ్లు కొనసాగించాలి. పీపీఎఫ్‌ వ్యవధి 15 ఏళ్లు. ప్రస్తుతం పీపీఎఫ్‌, ఎన్‌ఎస్‌సీలపై 8శాతం వడ్డీ రేటు అందుతోంది. ఎన్‌ఎస్‌సీలపై వచ్చే వడ్డీకి పన్ను చెల్లించాలి. వ్యవధి కూడా చాలా తేడా. ఫిక్స్‌డ్‌ డిపాజిట్లపై 6.85శాతం వరకూ వడ్డీ వస్తోంది. ఇలాంటప్పుడు ఐదేళ్ల పెట్టుబడి పథకం కావాలనుకుంటే  ఎన్‌ఎస్‌సీలను ఎంచుకోవచ్చు. దీర్ఘకాలం పెట్టుబడి కోసం పీపీఎఫ్‌ను పరిశీలించాలి. పైగా పీపీఎఫ్‌ వడ్డీకి పన్ను మినహాయింపు ఉంటుంది. పెట్టుబడులు పెట్టినప్పుడే కాదు  వాటి ద్వారా వచ్చిన రాబడికీ పన్ను మినహాయింపు ఉన్నప్పుడే మనకు అధిక లాభం అన్న సంగతి మర్చిపోకూడదు.

పెట్టుబడి పెట్టడం ఒక్కటే కాదు  అందులో మదుపు చేసేప్పుడు అందుకు అవసరమైన డబ్బును ఎలా చెల్లించారు అనేదీ ఇక్కడ ముఖ్యమే. కొన్ని పెట్టుబడి పథకాలకు నేరుగా డబ్బు రూపంలో చెల్లించామని చెబితే  పన్ను ఆదాకు పరిగణనలోనికి తీసుకోరు. ఉదాహరణకు ఆరోగ్య బీమా పాలసీకి చెక్కు, ఆన్‌లైన్‌ ఖాతా, డెబిట్‌, క్రెడిట్‌ కార్డుల ద్వారా చెల్లించినప్పుడే మినహాయింపు వర్తిస్తుంది. సెక్షన్‌ 80జీ కింద విరాళాలు రూ.10,000 వరకూ మాత్రమే నగదును అనుమతిస్తారు.

కొన్ని ఖర్చులకూ పన్ను ఆదా ఉంటుంది. పిల్లల ట్యూషన్‌ ఫీజులు, రూ.5,000 వరకూ ఆరోగ్య పరీక్షలు, కొన్ని తీవ్ర వ్యాధుల చికిత్సకు అయ్యే ఖర్చులు, మొదటిసారి ఇల్లు కొన్నప్పుడు స్టాంపు ఫీజు, రిజిస్ట్రేషన్‌ రుసుము, విరాళాలూ, ఇంటిరుణంపై చెల్లించే వడ్డీ  ఇలా కొన్నింటికి మినహాయింపులు ఉంటాయి. కాబట్టి, ఈ ఆర్థిక సంవత్సరంలో మీరు చేసిన అన్ని రకాల ఖర్చులనూ ఒకసారి చూసుకోండి. అందులో ఏవైనా పన్ను ఆదాకు ఉపయోగపడేవి ఉన్నాయా తెలుస్తుంది. దీనివల్ల మీరు అదనంగా పెట్టుబడులు పెట్టాల్సిన అవసరం రాదు.

ఆర్థికంగా ప్రతి వ్యక్తికీ కొన్ని లక్ష్యాలుంటాయి. దాన్ని సాధించేందుకు ఒక్కొక్కరూ ఒక్కో విధంగా ప్రణాళికలు వేసుకుంటారు. పెట్టుబడులు పెడుతుంటారు. వారు ఎంపిక చేసుకున్న పెట్టుబడి పథకాల గురించి పూర్తి అవగాహన ఉండి, వాటి పనితీరును ఎప్పటికప్పుడు బేరీజు వేసుకునే వారే వాటి నుంచి లాభాలను ఆర్జించగలరు. అవసరం లేకపోయినా  రుణాలు తీసుకోవడం, దానికి వడ్డీ చెల్లించడం, తక్కువ రాబడి వచ్చే చోట మదుపు చేయడం, క్రెడిట్‌ కార్డు బిల్లులను సకాలంలో చెల్లించకపోవడం, దానికి బదులుగా రుసుములు చెల్లించడం ఇలా  కొన్నిసార్లు తెలిసీ తెలియక కష్టార్జితాన్ని నష్టపోతుంటారు. నిజానికి ఇవన్నీ సరిదిద్దుకునే అంశాలే. కావాల్సిందల్లా  కాస్త ఓపిక అంతే


చాలామంది పన్ను ఆదా కోసమని, లేదా ఎవరో మొహమాట పెట్టారనీ పాలసీలు చేస్తుంటారు. అందుకోసం వేల రూపాయల ప్రీమియాన్ని చెల్లించేస్తుంటారు. ఒకటి రెండు ఏళ్ల తర్వాత ఆ ప్రీమియాన్ని చెల్లించలేక పాలసీని వదిలేస్తుంటారు. బీమా పాలసీ అంటే పెట్టుబడి అనుకుంటారు మరికొందరు. ఇవన్నీ మనం డబ్బు నష్టపోవడానికి కారణాలే. బీమా పాలసీ తీసుకునే ముందు మీకు తగిన పాలసీ ఏదో గుర్తించేందుకు ప్రయత్నించండి. తక్కువ ప్రీమియంతో సాధ్యమైనంత ఎక్కువ రక్షణ ఇచ్చే పాలసీలను ఎంచుకునేందుకు ప్రయత్నించండి. ఇలా మిగిలిన మొత్తాన్ని సరైన పథకంలో మదుపు చేసేలా చర్యలు చేపట్టండి. ఆర్థికంగా ఏదైనా నిర్ణయం తీసుకునేముందు సొంత అవగాహన పెంచుకోవాలి. లేదా నిపుణులైన సలహాదార్లను సంప్రదించాలి. అప్పుడే  కష్టార్జితం కాసిన్ని కాసులు కురిపిస్తుంది.


అవసరం ఉండి అప్పు చేయడం వేరు  అవసరం లేకపోయినా బ్యాంకు ఇస్తానంటోంది అని రుణం తీసుకోవడం వేరు  చాలామందికి విలువ పెరిగే ఆస్తులపై అప్పులకన్నా  తరుగు ఉండే ఆస్తులపైనే రుణాలుంటాయి. ముఖ్యంగా వ్యక్తిగత రుణాలు, క్రెడిట్‌ కార్డులపై రుణాలు ఈ కోవలోకే వస్తాయి. వీటికి చెల్లించే వడ్డీ అధికంగా ఉంటుంది. ఆర్థికంగా వృద్ధి చెందాలని భావించేవారు సాధ్యమైనంత వరకూ ఈ అప్పులకు దూరంగా ఉండటమే మేలు. గృహరుణం తీసుకున్న వారి నెలవారీ ఖర్చులో పెద్ద మొత్తం దీని వాయిదాకే వెళ్తుంది. ఒకసారి ఈ రుణం తీసుకుంటే  దాదాపు 20 25 ఏళ్లపాటు దానికి అంకితం అవ్వాల్సిందే. అయితే, దీన్ని కూడా అప్పుడప్పుడూ పట్టించుకోవాలి. మీరు తీసుకున్నప్పుడు ఉన్న వడ్డీ రేటుకూ, ఇప్పటి లెక్కలకూ తేడా ఉండవచ్చు. తగ్గించుకునే వీలూ ఉంటుంది. కాబట్టి, కనీసం ఏడాదికోసారైనా మీ ఇంటి రుణం ఎంత వరకూ వచ్చింది  అనేది చూసుకోండి. ఇక్కడ ఇంకో విషయం  మీరు చెల్లిస్తున్న వాయిదాలన్నీ బ్యాంకుకు సక్రమంగా చేరుతున్నాయా లేదా అనేదీ నిర్ధరించుకోండి.


పెట్టుబడుల విలువను, నికర రాబడి శాతాన్నీ తగ్గించే శక్తి ద్రవ్యోల్బణానికి ఉంది. ఈ రోజు రూ.100 పెట్టి కొన్న వస్తువు ధర రెండు మూడు నెలల తర్వాత 5శాతం వరకూ పెరుగుతుంది. సంప్రదాయ పెట్టుబడులతో ఈ ఖర్చులను తట్టుకోవడం కష్టమే. అందుకే, పెట్టుబడుల ద్వారా ద్రవ్యోల్బణాన్ని మించి రాబడి సాధించేలా ఉండాలి. ఈక్విటీలు, ఈక్విటీ ఆధారిత పథకాలు ఇందుకు తోడ్పడతాయి. అయితే, దీర్ఘకాలిక పెట్టుబడులు పెట్టినప్పుడే ఈక్విటీలు మంచి రాబడినిస్తాయని మర్చిపోకూడదు.
వైవిధ్యం ఉందా.

పెట్టుబడులకు నష్టం రాకూడదు  ఇది మొదటి సూత్రం  మొదటి సూత్రాన్ని మర్చిపోకూడదు  ఇది రెండో సూత్రం  మదుపు వ్యూహాలను పాటించేప్పుడు అంతిమంగా రాబడి ఎంత అనేదే ప్రధానం. మీరు ఏ పథకాల్లో మదుపు చేశారనే విషయమే దీన్ని నిర్ణయిస్తుంది. మీ వయసు, నష్టభయాన్ని భరించే సామర్థ్యం, లక్ష్యాలను అందుకోవడానికి ఉన్న సమయంలాంటివన్నీ మీ పెట్టుబడులను నిర్ణయించేవే. ఇదంతా ఒక రోజులో జరిగే పనికాదు. దీర్ఘకాలం కొనసాగాల్సి ఉంటుంది. అవసరాన్ని బట్టి, పెట్టుబడులు ఈక్విటీలు, డెట్‌, ఇతర సురక్షిత పథకాల్లో సమపాళ్లలో ఉండేలా జాగ్రత్త తీసుకోవాలి.

కాలం వెనక్కి వెళ్లదు  ఈ రోజు జరిగిన తప్పును సరిదిద్దుకోగలం కానీ  దాని వల్ల జరిగిన నష్టాన్ని భర్తీ చేయడం ఎప్పటికీ సాధ్యం కాదు. ఆర్థిక విషయాల్లో నేడు తీసుకునే ఒక నిర్ణయం మీ భవిష్యత్తుపై తీవ్ర ప్రభావాన్ని చూపిస్తుంటుంది. అందుకే, ఆలస్యం చేయకండి  ఒకసారి మీకు సంబంధించిన అన్ని విషయాలనూ సమీక్షించుకునేందుకు కాస్త సమయం కేటాయించండి.


పెట్టుబడి పెట్టడానికి పథకాలను ఎంపిక చేసుకోవడం ఎంత ముఖ్యమో  దానిలో నిర్ణీత కాలం పాటు కొనసాగడమూ అంతే ప్రధానం. కొన్నిసార్లు భావోద్వేగాలు మన నిర్ణయ సామర్థ్యాన్ని ప్రభావితం చేస్తాయి. దీంతో ఎక్కువలో కొనడం, తక్కువలో అమ్మేయడంలాంటి నిర్ణయాలు తీసుకుంటారు. పెట్టుబడులు ఎలా పెట్టాలి. ఏ లక్ష్యం కోసం మదుపు చేస్తున్నాం. అనే విషయంలో స్పష్టత లేనప్పుడు ఇలాంటి పొరపాట్లు జరుగుతుంటాయి. మదుపు చేసేప్పుడు ఒక పూర్తి ప్రణాళికను రూపొందించుకోవాలి. దీర్ఘకాలిక దృష్టితో పెట్టుబడులను కొనసాగించాలి. కొనడం వెంటనే అమ్మడంలాంటి వాటి వల్ల మన సొమ్ము చాలా సందర్భాల్లో హరించుకుపోతుంది. ముఖ్యంగా నేరుగా షేర్లలో మదుపు చేసే వారు ఈ విషయంలో అత్యంత జాగ్రత్తగా ఉండాలి.


అందుకేనేమో సోషల్‌లైఫ్‌లో మీమ్‌లకు ఉన్న క్రేజీ అంతా ఇంతా కాదు. అది జిఫ్‌ ఫార్మెట్‌ కావచ్చు  క్షణాల నిడివి ఉన్న వీడియో అయ్యుండొచ్చు  రెండు, మూడు లైన్ల టెక్స్ట్‌తో కూడిన ఫొటో కావచ్చు  పోస్ట్‌ చేసిన మరుక్షణం నుంచి లైక్‌లు  కామెంట్‌లు  ఫార్వర్డ్‌లు. వ్యక్తులు, సమాజంపై పాజిటివ్‌గా పని చేసినంత వరకూ మీమ్స్‌తో ఇబ్బందేం లేదు. కానీ, నాణేనికి మరోవైపు అన్నట్టుగా మీమ్స్‌కి ఉన్న నెగిటివ్‌ కోణాలూ బయటపడుతున్నాయి. ఎలాగంటే

 లావుగా ఉన్న ఓ అమ్మాయి. ముఖానికి డబుల్‌ ఛీజ్‌ పిజ్జా బొమ్మ తగిలిస్తారు. నాజూకుగా ఉన్న మరో అమ్మాయి. తన ముఖానికేమో మష్రూమ్‌ పిజ్జా. వీరిద్దరి మధ్య ఓ క్యాప్షన్‌  మీరు ఏ పిజ్జా తింటారని. . సోషల్‌ మీడియాలో కనిపించిన మీమ్‌ ఇది. ఫోకస్‌ పిజ్జాలపై ఉన్నంత వరకూ ఓకే. కానీ, నిశితంగా చూసే వారి దృష్టి అమ్మాయిలపైపు మళ్లుతుంది. మీమ్‌లో అమ్మాయిల రూపాల్ని కించపరుస్తున్నట్లు స్పష్టంగా కనిపిస్తుంది. దీన్నేమంటారు.

 ప్రముఖ బ్యాట్స్‌మ్యాన్‌. ఓ మ్యాచ్‌లో డక్‌ అవుట్‌ అవుతాడు. అది తట్టుకోలేకనో తనంటే ఇష్టం లేకనో ఓ క్రికెట్‌ లవర్‌ మీమ్‌ ఇలా పోస్ట్‌ చేశాడు. గ్యాలరీలో నుంచి బ్యాట్స్‌మెన్‌ ప్రియురాలు గాల్లో ముద్దులు పంపుతూ రా  రా  అని పిలుస్తున్నట్టుగా ఫొటో ఒకవైపు  అవుట్‌ అయ్యి వెళ్తున్న బ్యాట్స్‌మ్యాన్‌ ఫొటో మరోవైపు. కిందో క్యాప్షన్‌.  కమాన్‌ మేరీ జానూ .  అని. ఇదెలాంటి భావజాలాన్ని సూచిస్తుంది.

  ఇలా ఒకటి, రెండు కాదు. కోకొల్లలు. స్పోర్ట్స్‌, పాలిటిక్స్‌, సినిమా  యువత క్రేజీగా ఫీల్‌ అయ్యే అన్ని రంగాల్లోనూ మీమ్స్‌ రూటు మారుతోంది. ఇదే మాత్రం మంచి పరిణామం కాదని టెక్నాలజీ, వెబ్‌ విశ్లేషకులు హెచ్చరిస్తున్నారు. పలు నివేదికల ప్రకారం దేశ వ్యాప్తంగా 25 కోట్ల మంది సోషల్‌ మీడియా యూజర్లు నెట్టింట్లో యాక్టివ్‌గా సందడి చేస్తున్నారు. వీరిలో ఎక్కువ శాతం యువతే. ఈ నేపథ్యంలో ఫేస్‌బుక్‌, ట్విట్టర్‌, ఇన్‌స్టాగ్రామ్‌, వాట్సాప్‌  లాంటి ఇతర సోషల్‌ మాధ్యమాల్లో మీమ్స్‌ సంస్కృతి దారి తప్పకుండా జాగ్రత్త పడాలి.


మీమ్‌ని క్రియేట్‌ చేయడం అంటే ట్రోల్‌ చేయడం కాదు. మీమ్‌కి అర్థం  సీరియస్‌ విషయాన్ని ఎవ్వరి మనోభావాల్ని నొప్పించకుండా సున్నితంగా నవ్వు పుట్టించేలా చెప్పడం. నెట్టింటి పరిభాషలో అలా పుట్టిందే  ఇంటర్నెట్‌ మీమ్‌ కల్చర్‌ . స్మార్ట్‌ఫోన్‌లు విరివిగా అందుబాటులోకి రావడం  డేటా చౌక అవ్వడం  సోషల్‌ మీడియా వేదికలు విస్తృతంగా అందుబాటులోకి రావడంతో మీమ్స్‌ రూటు మారడం మొదలయ్యింది. నచ్చని విషయాల్ని బహిరంగంగా చెప్పడానికో  ఇష్టంలేని వ్యక్తుల్ని దూషించడానికో  ముసుగేసుకుని ట్రోలింగ్‌కి మీమ్స్‌ని వాడుకుంటున్నారు. ఈ ధోరణి ఎక్కువగా నేటి తరం మిలీనియల్స్‌గా పిలుచుకుంటున్న  జనరేషన్‌ జెడ్‌ లో ఎక్కువైందనేది విశ్లేషకుల అభిప్రాయం. ఎందుకంటే  ఫేస్‌బుక్‌, ట్విట్టర్‌, ఇన్‌స్టాగ్రామ్‌, వాట్సాప్‌  ఇతర మెసేజింగ్‌ ఫ్లాట్‌ఫామ్‌ల్లో ఎక్కువ యూజర్‌బేస్‌ యువతరానిదే.

రానున్న ప్రపంచకప్‌ క్రికెట్‌, దేశ రాజకీయాల్లో  ఇంటర్నెట్‌ మీమ్స్‌ని మరింత విస్తృతంగా వాడేందుకు అవకాశాలు ఉన్నాయనేది నిపుణుల విశ్లేషణ. యువత ఆసక్తిగా ఫాలో అయ్యే అన్ని రంగాల్లోనూ మీమ్స్‌ పాత్ర ఎక్కువే. నెట్టింట్లో అందుబాటులో ఉన్న పలు వెబ్‌సర్వీసులు, యాప్‌లతో మీమ్స్‌ని క్రియేట్‌ చేస్తూ వారి అభిప్రాయాల్ని బలంగా చెబుతున్నారు. క్రీడలు, సినిమాలు, టెక్నాలజీ, రాజకీయాలు  రంగం ఏదైనా ఒకరిపై మరొకరు వ్యతిరేక ఆరోపణలు చేసుకుంటూ  మీమ్స్‌ ద్వారా దుష్ప్రచారాన్ని చేసేందుకు సోషల్‌ మీడియా వేదికవుతోంది. ఈ క్రమంలో సోషల్‌ మీడియా కంటెంట్‌పై ఆయా నెట్‌వర్క్‌ అడ్డాలు తగిన నియంత్రణ చర్యలు తీసుకోవాలని పలు దేశాల ప్రభుత్వాలు ఆదేశాలు జారీ చేస్తున్నాయి.


మీమ్స్‌ ద్వారా ఎక్కువ మందిని చేరడం చిటికెలో సాధ్యం. అందుకే పలు పేరొందిన కంపెనీలు కూడా మీమ్స్‌ని తమ బ్రాండింగ్‌కి వాడుకుంటున్నాయి. ఇంటర్నెట్‌, సోషల్‌ మీడియా ఇప్పుడున్న ప్రధాన వేదికలు. యూజర్ల దృష్టిని ఆకట్టుకునేలా మీమ్స్‌ని క్రియేట్‌ చేసి పోస్ట్‌ చేస్తే చాలు. అవి వైరల్‌ అవుతూ సంస్థలకు కావాల్సినంత పబ్లిసిటీ అవుతుంది. కంపెనీలే కాదు వ్యక్తుల బ్రాండింగ్‌ని పెంచుకునేందుకు మీమ్స్‌ వాడుతున్నారు. అయితే, పాజిటివ్‌గా ఉన్నంత వరకూ సమస్య లేదు. ఎప్పుడైతే వ్యక్తుల మనోభావాల్ని కించపరిచేలా మీమ్స్‌ మారతాయో అప్పుడు వాటి ప్రయోజనం నెరవేరదు. మీమ్స్‌ షేరింగ్‌లో తగిన జాగ్రత్తలు తీసుకోవాలి.
 సున్నితంగా సూటిగా చెప్పే ప్రయత్నం చేయాలి.
ఇమేజ్‌లను వాడే క్రమంలో కాపీరైట్స్‌ సమస్యలు లేకుండా చూసుకోవాలి.
 మీరు క్యాప్చర్‌ చేసిన ఫొటోలు, ఫుటేజీలనే వాడితే మంచిది.
 షేర్‌ చేసే మీమ్స్‌ మీ సోషల్‌ ఫ్రొఫైల్‌ గుర్తింపుని పెంచేలా ఉండాలి.
 క్రియేట్‌ చేసేవి  పంచుకునేవి మీ మనస్తత్వాన్ని చెబుతాయన్న విషయాన్ని గుర్తుంచుకోవాలి.

పేరొందిన సోషల్‌ మీడియా సంస్థలు నెగిటివ్‌ కంటెంట్‌ని కట్టడి చేయడంలో తగిన చర్యలు తీసుకుంటున్నాయి. ఎప్పటికప్పుడు సోషల్‌ మీడియా పేజీలను ఫిల్టర్‌ చేస్తూ తప్పుదారి పట్టిస్తున్న మీమ్స్‌ని అడ్డుకునే వ్యవస్థని ఏర్పాటు చేసుకుంటున్నాయి. డ్రగ్స్‌, అత్యాచారాలు, సెక్స్‌, పోర్నోగ్రఫీ, పాలిటిక్స్‌, కులమతాలపై ఎలాంటి అభ్యంతరకరమైన మీమ్స్‌ కనిపించినా వెంటనే ఆయా ఎకౌంట్‌లను బ్లాక్‌ చేస్తూ తగిన చట్టపరమైన చర్యలు తీసుకుంటున్నాయి. అదే పనిగా మీమ్స్‌ జనరేట్‌ చేసి వైరల్‌ చేసే యూజర్లను పట్టుకునేందుకు ట్విట్టర్‌ ప్రత్యేక నిఘా వ్యవస్థని సిద్ధం చేస్తోంది. ఇన్‌స్టాగ్రామ్‌, ఫేస్‌బుక్‌లు కూడా పబ్లిక్‌ రివ్యూలు, కామెంట్‌ల ఆధారంగా అభ్యంతరకరమైన పేజీలను బ్లాక్‌ చేస్తూ అడ్మిన్‌లను హెచ్చరిస్తున్నాయి.

బ్యాక్‌ప్యాక్‌కీ సూట్‌కేస్‌లా రక్షణ కవచం ఎందుకు ఉండకూడదు.
బాటిల్లో చల్ల నీళ్లు వేడిగా అవ్వకుండా ఓ పౌచ్‌ ఉంటే బాగుంటుంది కదా. ఛార్జింగ్‌ పెట్టుకునేందుకు బ్యాగు బయటే యూఎస్‌బీ పోర్టుల్ని పెడితే ఎంత సౌకర్యమో.  ఇలానే ఆలోచించాడో మిలీనియల్‌. 18 నమూనా డిజైన్లు చేసి  రెండేళ్లు కష్టపడి రూపొందించాడు.
అది వజ్రం అంత దృఢంగా ఉండాలని  కార్బనాడో  అని పేరు పెట్టాడు. అంతేకాదు  బ్యాక్‌ప్యాక్‌లో బరువు మోయడం వెనక ఓ సైన్స్‌ ఉందని చెబుతున్నాడు. ఇది పూర్తిగా  మేక్‌ ఇన్‌ ఇండియా  అంటున్న అతనే ప్రదీప్‌ రెడ్డి.  ఈ తరం తో తన లక్ష్యాన్ని, బ్యాక్‌ప్యాక్‌లోని సౌకర్యాల్ని పంచుకున్నాడిలా

మార్కెట్‌లో బ్యాక్‌ప్యాక్‌లు చాలానే ఉన్నాయ్‌. ట్రెండీ డిజైన్లతో ఆకట్టుకునేలా తీర్చిదిద్దుతున్నారు. కానీ, అవెంత సౌకర్యం. సురక్షితం. అనే విషయంలో నా ఆలోచన మొదలయ్యింది. నిజానికి బరువు ఎప్పుడూ భుజాలపై పడకూడదు. వీపే మోయాలి. ఎందుకంటే  వెన్నెముకకు అంత శక్తి ఉంటుంది. కానీ, ఒకసారి గమనించండి. టీనేజర్ల బ్యాక్‌ప్యాక్‌లే కాదు. స్కూల్‌ పిల్లల బ్యాగుల్ని చూస్తే అన్నీ నడుము కిందకి జారి, భుజాలపైనే ఎక్కువ భారం మోపుతున్నాయి. దీంతో చాలా సమస్యలు వస్తాయి. అక్కడే మా ఫోకస్‌. అందుకు తగినట్టుగా బ్యాగు వీపునకు అతుక్కుని ఉండేలా రూపొందించాం. తర్వాత, బ్యాగు సూట్‌కేస్‌ అంత సురక్షితం కాదు. అది నమ్మక తప్పని నిజం. ఎందుకంటే  బ్యాగుకు ఎటు వైపూ ఎలాంటి  షీల్డ్‌  కవచం ఉండదు. అనుకోకుండా కింద పడితే బ్యాగులో ఉన్నవి పాడయ్యే అవకాశాలు ఎక్కువ. ముఖ్యంగా బ్యాగు పై భాగం. ఒకవేళ కింద పడితే నేలను బలంగా తాకేది అదే. అందుకే బ్యాగు పై భాగంలో దృఢమైన  పాలీకార్బనేట్‌ షెల్‌ ని అమర్చాం. దీంతో బ్యాగు పొరబాటున వెనక్కి పడినా  ఏదైనా బలంగా తగిలినా లోపలున్న వస్తువులకు ఏం కాదు.

వచ్చేది వేసవి. చల్లని నీళ్ల బాటిల్‌ని బ్యాగులో పెట్టుకుని బయలుదేరిన పది నిమిషాలకే వేడిగా అయిపోతాయ్‌. నీళ్లే కాదు. ఫేవరేట్‌ చాక్లెట్‌ బార్‌లూ కరిగి మీగడైపోతాయ్‌. అందుకే బ్యాగుకు ఓ వైపు  ఇన్సులేటెడ్‌ పౌచ్‌  నిక్షిప్తం చేశాం. దీంట్లో ఒక లీటరు బాటిల్‌ని పెట్టుకోవచ్చు. కూలింగ్‌ బాటిల్‌ని ఉంచితే నాలుగు గంటల పాటు చల్లగా ఉంచుతుంది. నిత్యం సాధారణ ఉష్ణోగ్రతలో ఉంచాల్సిన మందుల్ని ప్రతికూల వాతారణంలో బయటికి తీసుకెళ్లాల్సివస్తే ఇన్సులేటెడ్‌ పౌచ్‌లో పెట్టుకోవచ్చు. ఇక గ్యాడ్జెట్‌లను ఛార్జ్‌ చేసుకునేందుకు లోపల పవర్‌ బ్యాంకుకి ప్రత్యేక పౌచ్‌తో పాటు యూఎస్‌బీ పోర్టుల్ని నిక్షిప్తం చేశాం. ఫోన్‌ని ఛార్జ్‌ చేయాలనుకున్నప్పుడు పవర్‌బ్యాంకుని బయటికి తీయకుండా బయట కనిపించే పోర్టులకు యూఎస్‌బీ ఛార్జింగ్‌ కేబుల్‌ని కనెక్ట్‌ చేస్తే సరిపోతుంది. విదేశాలకు వెళ్లేటప్పుడు పాస్‌పోర్టుతో పాటు ఇతర బ్యాంకింగ్‌ కార్డుల్ని భద్రం చేసేందుకు  ఆర్‌ఎఫ్‌ఐడీ పౌచ్‌  ఉంది. దీంతో ఏ రకమైన స్కానర్లు కార్డుల్లోని వివరాల్ని స్కాన్‌ చేసేందుకు వీలుండదు. మొత్తం బ్యాగుని సర్దుకున్నాక  యాంటీ థెప్ట్‌ కేబుల్‌ లాక్‌ తో తాళం వేయొచ్చు.

ఒక బ్రాండు పేరుతో టీనేజర్లకు దగ్గరవ్వాలనే ఉద్దేశంలోనే కార్బనాడో బ్యాగుని డిజైన్‌ చేశాం. కానీ, మా ఉద్దేశం, లక్ష్యం ఇది కాదు. స్కూలు పిల్లల బ్యాగులకీ ఈ సైన్స్‌ని అప్లై చేయడం  తక్కువ ధరకే స్మార్ట్‌ బ్యాగుల్ని డిజైన్‌ చేసి అందించడం. వీటితో పిల్లలు, తల్లిదండ్రులు, డ్రైవర్‌, ఉపాధ్యాయులు వీరందర్నీ గ్రూపుగా క్రియేట్‌ చేసి  ట్రాకింగ్‌  సౌకర్యాన్ని అందించాలన్నది మా ఆలోచన. బ్యాగులో ట్రాకింగ్‌ డివైజ్‌ని అమర్చడం ద్వారా ఇది సాధ్యం అవుతుంది. ఏడాది పాటు ట్రాకింగ్‌ పరికరం పని చేస్తుంది. ఛార్జ్‌ చేయాల్సిన పని లేదు. అమ్మాయి లేదా అబ్బాయి స్కూల్‌ బస్సు ఎక్కింది మొదలు  ప్రత్యేక యాప్‌తో పేరెంట్స్‌ నిత్యం ట్రాక్‌ చేసి చూడొచ్చు. మెషిన్‌ లెర్నింగ్‌ ద్వారా రోజూ వెళ్లే రూటులో వెళ్లకుండా మరేదైనా రూటులో బస్సు ప్రయాణించినా వెంటనే అలర్ట్‌ చేరిపోతుంది. ఈ ట్రాకింగ్‌ ద్వారా విద్యార్థుల హాజరు శాతాన్ని అంచనా వేయొచ్చు. బెంగళూరులో ఇప్పటికైతే ఐదు స్కూల్స్‌తో ఒప్పందం కుదుర్చుకున్నాం. తెలుగు రాష్ట్రాల్లోనూ పరిచయం చేయాలనుకుంటున్నాం. వచ్చే జూన్‌కల్లా బ్యాగుల్ని అందుబాటులోకి తెస్తాం.
హైదరాబాద్‌లోనే పుట్టి పెరిగా. ఎంబీఏ తర్వాత హెచ్‌ఎస్‌బీసీలో ఓ ఐదేళ్లు ఉద్యోగం. తర్వాత బోర్‌. నేనే ఏదో ఒకటి చేయాలనుకున్నా. మొదట ఇంటర్నెట్‌ ఆఫ్‌ థింగ్స్‌ ఐఓటీ వైపు వెళ్లా. ఈ అంకుర సంస్థ ప్రయాణంలోనే రషిద్‌ కోలాని కలిశా. నా ఆలోచనకు సపోర్టు ఇచ్చింది తనే. బ్యాగుని తయారు చేయడంలో తన భాగస్వామ్యం ఉంది. స్టార్టప్‌ జర్నీలో నేను నేర్చుకున్నది ఒక్కటే.

మా టెన్త్‌క్లాస్‌ ఫ్రెండ్స్‌ అంతా కలిసి పూర్వ విద్యార్థుల సమావేశానికి ఏర్పాట్లు చేస్తున్నాం.  రే మామ  నువ్వు భోజనాలు చూడు, వాడు డెకరేషన్‌ చూస్తాడు. మేం అందర్నీ పిలుస్తాం.  అని ఎవరెవరు ఏ బాధ్యతలు చూడాలో అనుకున్నాక  నేను ఆహ్వాన కమిటీలో సభ్యుడినయ్యాను. మన ఫ్రెండ్సంతా ఎక్కడెక్కడున్నారు. ఎవరెవరి ఫోన్‌ నంబర్లున్నాయి. చూసుకున్నాం. స్కూల్‌కెళ్లి మాతో పాటు పదోతరగతి చదివిన వారి జాబితా తీశాం. ఒక్కొక్కరి పేరు చదువుతూ  వారి గురించి జ్ఞాపకాలు నెమరువేసుకుంటున్నాం. కామెంట్లు, కాంప్లిమెంట్లతో  నవ్వులు, సిగ్గులు  మా ముఖాలపై విరబూస్తున్నాయి. సులోచన  ఆ పేరు దగ్గర నా మనసు ఆగిపోయింది. ఫ్రెండ్సంతా ఏవేవో మాట్లాడుకుంటున్నారు. నాకేమీ వినిపించడం లేదు. పదోతరగతి రోజులను తవ్వుకొంటూ మది పరిగెడుతోంది. సులోచన మా క్లాస్‌లో చాలా కామ్‌గోయింగ్‌ అమ్మాయి. తన ఒద్దిక, నెమ్మదితనం నాకు ఇష్టం. రోజూ తన కోసం స్కూల్‌ ముందు ఎదురుచూడటం, సెలవులొచ్చినప్పుడు వాళ్లింటి ఎదుట ఉన్న బోరింగ్‌ దగ్గర కాపలా కాయడం నాకు అలవాటు. ఒక రోజు ధైర్యం చేసి ప్రేమ లేఖ రాసి తన నోట్స్‌లో పెట్టా. అది తను చదవకుండా  వాళ్ల నాన్న చదవడం నా చావుకొచ్చింది. వాళ్ల నాన్న నేరుగా వచ్చి హెడ్మాస్టర్‌కు కంప్లైంట్‌ చేయడం  నన్ను చావబాది వార్నింగ్‌ ఇవ్వడం జరిగిపోయాయి. తర్వాత తను స్కూల్‌కు రావడం మానేసింది. ప్రైవేటుగా పదోతరగతి రాసింది.

పరీక్షలప్పుడు తనని కలిసి క్షమాపణ అడుగుదామని ఎంతగా చూశానో కుదరలేదు. వాళ్ల నాన్న వెంటే ఉండటంతో  నాకా అవకాశం చిక్కలేదు. తర్వాత మళ్లీ ఇప్పుడే. . తనని ఒక్కసారి చూస్తే బాగుండు అనిపించింది. ఫ్రెండ్సంతా గట్టిగా తడితే గానీ నేను ఈ లోకంలోకి రాలేదు.  వాళ్ల ఊరు దగ్గరే రా. వెళ్లి పిలుద్దాం పదా  అన్నారు  నా మనసులో మాట విన్నట్లు. ఆ మార్గంలో ఉండే మా స్నేహితుల ఇళ్లకి వెళుతూ అందరినీ ఆహ్వానిస్తూ సులోచన ఉండే పల్లెకు వెళ్లాం. నా గుండెలో ఏదో అలజడి. తన ఇల్లు వెదుకుతున్నాం. ఇంతలో  హాయ్‌  మల్లీ  అంటూ పలకరింపు  కళ్లు పెద్దవి చేసి చూశాను. తనే చీరకట్టులో కొంచెం పెద్ద మనిషిలా అన్పించింది. నాకు మాటలు రాలేదు. మా ఫ్రెండ్సంతా తనని పలకరించారు. అందరినీ ఇంటికి ఆహ్వానించింది. వెళ్లి కూర్చున్నాం. స్వీట్స్‌ పెట్టింది. కూల్‌డ్రింక్స్‌ తెప్పించింది. భోజనాలకు సిద్ధం చేస్తా అంటూ ఒకటే హడావిడి పడుతోంది. మధ్యమధ్యలో మా పదోతరగతి రోజులను గుర్తుచేసుకొంటోంది. పదిహేనేళ్ల తర్వాత తనని చూడటం  అలా ఉండిపోయానంతే అప్పుడే తన ఇద్దరు పిల్లలు స్కూల్‌ నుంచి వచ్చారు. పరిచయం చేసింది. మా ఫ్రెండ్‌ శ్రీను   మీ భర్త ఏం చేస్తున్నాడు.  అన్నాడు. అంతవరకూ ఉరుకులు పరుగుల మీద ఉన్న సులోచన కొంచెం ఆగింది. రోడ్డు ప్రమాదంలో చనిపోయి రెండేళ్లయిందని సులోచన అత్తగారు తన కొడుకు ఫొటో తెచ్చి చూపించారు. తన కళ్లలో తడి నా మనసుని ముంచేసింది. అందరం కొద్ది సేపు మౌనంగా ఉండిపోయాం. నేనక్కడ ఉండలేకపోయాను. బలవంతంగా ఫ్రెండ్స్‌ కూర్చోబెట్టారు. కొంచెంసేపు అలాగే ఉండి  పూర్వవిద్యార్థుల సమావేశానికి పిలిచి వచ్చేశాం. తన జ్ఞాపకాలు వెంటాడుతున్నాయి. నా మనసంతా తనే ఉంది.
సులోచనా నేనింకా పెళ్లి చేసుకోలేదు. నువ్వు ఓకే అంటే నిన్ను చేసుకుంటాను. పిల్లలిద్దర్నీ బాగా చదివించి ప్రయోజకులను చేద్దాం. మన సమావేశం రోజునే ఈ విషయం నీకు చెబుతాను. దయచేసి కాదనకు ప్లీజ్‌..

చెదిరిన జుట్టు  చిరిగిన ప్యాంటు  ఫ్యాషన్‌ ట్రెండ్‌గా నడిచే ఈ రోజుల్లో మాసిన షూ యువతకు నచ్చదా. అనుకుంది ప్రముఖ పాదరక్షల కంపెనీ గూచీ. అందుకే  డర్టీ స్నీకర్స్‌  పేరుతో షూ తయారు చేసింది. 1970లలో ఆటగాళ్ల షూ మాసి పోయి ఉండేవి. తెల్లని షూపై మాపు, బురద, మరకలతో ఇవి దర్శనమిచ్చేవి. అచ్చం అలాంటి లుక్‌తోనే ఈ షూ విడుదల చేసింది కంపెనీ. ఇదేం పెద్ద విషయం కాకపోయినా వీటి ధర వింటే మాత్రం కళ్లు తిరుగుతాయి. హైదరాబాద్‌లోని గచ్చిబౌలిలో ట్రిపుల్‌ బెడ్‌రూం ఫ్లాట్‌కి ఒక నెల బాడుగ కట్టొచ్చు ఈ డబ్బుతో. ఇంతకీ ధర చెప్పలేదు కదూ రూ.61,938 870 యూఎస్‌ డాలర్లు.

వేసుకున్న జాకెట్‌ కఫ్స్‌ను టచ్‌ చేస్తూ ఫోన్‌ ఆపరేట్‌ చేయగలిగితే. ఖరీదైన ఫోన్‌ను ఎక్కడైనా మర్చిపోతే వెంటనే జాకెట్‌ హెచ్చరిస్తే . ఇలాంటి అద్భుతాలను మనకు అందించడానికి లివిస్‌, గూగుల్‌ చేతులు కలిపాయి. దుస్తుల్లో సాంకేతిక పరిజ్ఞానం అమర్చాయి. స్మార్ట్‌ వాచ్‌లను, స్మార్ట్‌ బ్యాండ్‌లను చూసిన మనకు స్మార్ట్‌ జాకెట్లను అందుబాటులోకి తెచ్చాయి. ఈ జాకెట్‌ కఫ్స్‌లో స్నాప్‌టాగ్‌ పెట్టి  ఫోన్‌ను బ్లూటూత్‌తో అనుసంధానం చేస్తారు. దీంతో కఫ్స్‌ను తాకుతూ మనం ఫోన్‌ను ఆపరేట్‌ చేయొచ్చు. మ్యూజిక్‌ మార్చుకోవచ్చు. న్యావిగేషన్‌ చూడొచ్చు. కాల్స్‌ తీయొచ్చు. మెసేజ్‌ చూసుకోవచ్చు. జాకెట్‌, ఫోన్‌తో అనుసంధానమై ఉండటం వల్ల ఫోన్‌ ఎప్పుడైనా మర్చిపోతే వెంటనే జాకెట్‌ రిమైండ్‌ చేస్తుంది. జాకెట్‌ను మర్చిపోతే  ఫోన్‌కి మెసేజ్‌ వస్తుంది. డెనిమ్‌ ఫినిషింగ్‌తో వందశాతం కాటన్‌తో ఈ జాకెట్‌ రూపొందించామని గూగుల్‌ చెబుతోంది. రూ.25000కు మార్కెట్లో ఈ టెక్‌జాకెట్లను అందుబాటులో ఉంచింది.

హాయిగా అలలు పలుకరిస్తుంటే, గాలులు మనసును తేలిక చేస్తుంటే  అలా విశాలమైన సంద్రం ఒడ్డున ఒళ్లు వంచి వ్యాయామం చేస్తుంటే ఎంత బాగుంటుంది. సూపర్‌ కదా. కేరళ రాష్ట్రం కన్నూర్‌ జిల్లా కేంద్రంలోని పయ్యాంబలం బీచ్‌లో ఈ ఓపన్‌ఎయిర్‌ జిమ్‌ ఉంది. దేశంలో సముద్రం ఒడ్డున ఉన్న మొదటి జిమ్‌ ఇదే. వాకింగ్‌, జాగింగ్‌లతో పాటు కసరత్తులు చేసుకునేందుకు ఇక్కడ పరికరాలు ఏర్పాటుచేశారు. సముద్రానికి 150 మీటర్ల దూరంలో వ్యాయామాలు చేసుకుంటూ యువత ఎంజాయ్‌ చేస్తున్నారు. ఇక్కడ పిల్లలకూ ప్రత్యేకంగా ఓ విభాగం ఉందండోయ్‌.

సాయంత్రం అమ్మాయితో కలిపి అలా కాఫీ షాప్‌కి వెళ్తున్నారు. తనకు నచ్చిన రంగు బ్రేస్‌లెట్టే పెట్టుకోవాలని అమ్మాయి గారి ఆదేశం. ఆ రంగులో ఉన్న బ్రేస్‌లెట్‌ కాదుకదా  రింగు కూడా లేదే అని ఆలోచిస్తున్నారా. మరీ ఎక్కువ ఆలోచించకండి. అప్పటికప్పుడు నచ్చిన రంగులో ఉన్న నగలని సొంతం చేసుకునే అవకాశం కల్పిస్తుంది ఐగ్లామ్‌. ఐగ్లామ్‌ మూడ్‌రింగ్‌ పేరుతో యువత కోసం ప్రత్యేకమైన స్మార్ట్‌ నగలని విడుదల చేసింది. ఇందుకోసం మీరు చేయాల్సిందల్లా మీఫోన్‌లో యాప్‌కి మీరు ధరించిన నగలను అనుసంధానం చేసుకోవడమే. అంతే యాప్‌లోని కలర్‌ పేలెట్‌ సాయంతో బ్రాస్‌లెట్లు, ఉంగరాలకి నచ్చిన రంగుల్లోకి మార్చుకోవచ్చు. ఇందుకోసం మీరు ధరించే నగలని ఒక్కసారి ఛార్జింగ్‌ పెట్టుకుంటే చాలు  ఐదు గంటలపాటు రంగులు మార్చుకోవచ్చు.

మా ఊరికి ట్రైన్లు ఉండవు. బస్సులోనే వెళ్లాలి. ఎప్పట్లా అయితే పచ్చగా పరుచుకున్న మా కోనసీమ అందాలనీ, మెలికలు తిరిగిన కాలవలని చూసుకుంటూ  తీరిగ్గా ఇంటికి వెళ్లేవాడినే. ఈ సారి ఏ అందాలూ నన్ను ఆకట్టుకోవడం లేదు. చెల్లాచెదురుగా మనసంతా ఆక్రమించుకున్న ఆమె జ్ఞాపకాలు తప్ప. తీరిగ్గా ఆగాగి వెళుతున్న ప్రైవేట్‌ బస్సుమీద ఎక్కడలేని కోపం వస్తోంది. లేటయితే తనని ఇంకెప్పటికీ చూడలేననే టెన్షన్‌ నిమిషనిమిషానికి నన్ను ముల్లులా గుచ్చుతోంది

చివరికి చేరుకున్నాను  ఆమె ఆఖరి యాత్రకి.  ఎప్పుడు వచ్చావురా.  అని అమ్మ అడుగుతోంది. సమాధానం ఇవ్వాలనిపించలేదు.  ఏ బస్సుకి  వచ్చావురా. ఇంటికయినా వెళ్లావా  మావయ్యో  బాబాయో పలకరిస్తున్నా పట్టించుకోలేదు. ముందు  సీతాయమ్మ ని చూడాలనే ఆతృతే నాలో నిండిపోయింది. చూశాను. కళ్లనిండుగా ఆ రూపాన్ని జీవితాంతం దాచుకోవడానికి చూశాను. తను ఎలా ఉందంటే.  హమ్మయ్య  ఇంక ఏ బాధ్యతలు లేవ న్నట్టుగా తేలికపడిన మనసుతో, కళ నిండిన ముఖంతో మా నాయనమ్మ సీతాయమ్మ ముఖం వెలిగిపోతూ ఉంది. అప్పుడు చుట్టూ చూశాను. అమ్మమ్మలు, పిన్నులు, మామయ్యలు, బాబాయిలు కాకుండా వందలాది మందితో ఆ చావిడంతా కిక్కిరిసిపోయింది. వాళ్లకీ, నానమ్మకీ కనీసం బీరకాయపీచు బంధుత్వమూ లేదు. మరే బంధంతో వీళ్లంతా తనని చూడ్డానికి వచ్చారనుకుంటారా. ఆశించకుండా పంచిన ప్రేమ  ఆకలి వేసినప్పుడు ఆమె వడ్డించిన అన్నమే వాళ్లకీ ఆమెకీ ఉన్న బంధం. సీతయమ్మ  మా అమ్మకు స్వయానా మేనత్త. తాతయ్యతో పెళ్లయ్యాక మా ఊరు వచ్చేసింది. సీతంటే సీతలానే అందంగా ఉండేది. ఫొటోలో చూశాను. నాకు తెలిసే నాటికి ఓ మేడింట్లో ఉండేది. అప్పటికి వడ్డాణాలూ, వంకీలు, రాగిడీలు లేవు. తన దానగుణానికి కరిగిపోయాయి. పొయ్యికి మూడు పొక్కళ్లు ఉంటాయి కదా. కానీ వాళ్లింట్లో మూడో ఇటుక కింద ఓ రాగి కాగు అందులో వేడినీళ్లతో మరుగుతూ ఉండేది. ఎప్పుడు చూడు పొయ్యి మీద పెద్ద ఇత్తడి బిందెలో అన్నం కుతకుత ఉడికేది.  బస్తా బియ్యం పదిరోజులు కూడా రానివ్వడం లేదు తులసమ్మా మీ అత్త  అంటూ తాతయ్య అమ్మతో చెప్పేవాడు. నాయనమ్మకి పిల్లల్లేరు. అందుకే మేమంతా పిల్లలమే అయ్యాం. ఆడబడుచుల పిల్లల పురుళ్లూ, పుణ్యాలు అన్నీ నాయనమ్మ ఇంట్లోనే. ఆ పిల్లలకు నడకొచ్చాకే వాళ్లింటికి వెళ్లేవారు. నేను మేడింటికి వెళ్తే కారప్పూస పొట్లాలు, బూందీ పొట్లాలు చేయిపట్టనంతగా కొని పంపించేది. అప్పడప్పుడు మా నాన్న దగ్గర పాత బట్టలు అడిగి తీసుకునేది.  ఎందుకే నానమ్మా  అంటే  ఒకతన్ని చూపించింది. పెడితే కనీసం తినడం రాని ఓ బికారి. అలాంటి వాడికి గెడ్డం గీయించి  పొద్దుపొద్దునే టీ, టిఫిన్‌ చేసి పెట్టేది. వాడికోసమే ఈ బట్టలు అనేది. ఇవన్నీ చేసిపెట్టడానికి నానమ్మ దగ్గర మల్లిగాడు ఉండేవాడు. చిన్నప్పుడు ఏదో జాతరకి వచ్చి తప్పిపోయిన మల్లిని పనికి ఉంచింది. పేరుకే పనోడు కానీ బిడ్డకిందే లెక్క ఆమెకి. నానమ్మ దానగుణానికి ఆస్తులన్నీ కరిగిపోయాయి. తాతయ్య పదిహేనేళ్ల క్రితమే చనిపోయారు. చివరికి మల్లి మాత్రమే నానమ్మతో మిగిలాడు. అన్నట్టు నానమ్మ తోడికోడళ్ల పిల్లలని, పుట్టింటి తరపు వాళ్లలో ఒక్కరిని దత్తత తీసుకుంది. వాళ్లకు ఆస్తులు రాసిచ్చింది. ఆశ్చర్యం ఏమిటంటే ఆస్తి పంచుకున్న వాళ్లు తప్పించి అప్పుడప్పుడు అన్నం తిన్న మాలాంటి వాళ్లంతా ఆమె పూలపల్లకి మోయడానికి వచ్చారు. ఫేస్‌బుక్‌లోనో, వాట్సప్‌ స్టేటస్‌లోనో కొటేషన్లు పంచుకోవడం మాత్రమే తెలిసిన మా తరానికి మంచితనానికి, దానగుణానికి అర్థం చెప్పే సజీవమైన రూపాన్ని చూడ్డానికే నేనంతలా పరుగు పెట్టా. స్మృతులతో పాటు, స్ఫూర్తి వెంట తెచ్చుకున్నా.

వెల్లింగ్టన్‌ న్యూజిలాండ్‌ రాజధాని  ఆస్ట్రేలియాలో ఓ అందమైన నగరం  అమెరికాలో ఈ పేరుతో పదికన్నా ఎక్కువ ఊళ్లే ఉన్నాయ్‌. దేని ప్రత్యేకత దానిదే. మనకూ ఓ వెల్లింగ్టన్‌ ఉంది. తమిళనాడులోని నీలగిరి కొండల్లో  ఊటీ సమీపంలో ఉన్న ఈ ప్రాంతం గురించి మరిన్ని వివరాలు

మచ్చుకైనా చెత్త కనిపించని దారులు  పోస్టర్ల మరకల్లేని గోడలు  కాలుష్యం లేని చల్లని గాలి  స్వచ్ఛ భారత్‌కు సిసలైన చిరునామాలా ఉంటుంది. ఊళ్లో బ్రిటిష్‌ కాలం నాటి బంగళాలు  ఊరు చుట్టూ విస్తరించిన తేయాకు తోటలతో అపురూప దృశ్యకావ్యంలా కనిపించే వెల్లింగ్టన్‌లో ప్రజలు ఎన్నుకున్న పాలకులు లేరు. పాలనా వ్యవహారాలన్నీ భారత రక్షణ శాఖే చూసుకుంటుంది. అందుకే కాబోలు  ఇక్కడి పరిసరాలన్నీ పరిశుభ్రంగా ఉంటాయి. తమిళనాడులోని నీలగిరి కొండల్లో అందంగా ఒదిగిపోయిన వెల్లింగ్టన్‌ పూర్వనామం జకతల్ల. సముద్ర మట్టానికి 1880 మీటర్ల ఎత్తులో ఉంది. బ్రిటిష్‌ పాలకులు వేసవి విడిది కోసం ఊటీ, కూనూరు ప్రాంతానికి వచ్చేవాళ్లు. అలా వచ్చినప్పుడే ఈ రెండూళ్ల మధ్య ఉన్న జకతల్ల సౌందర్యానికి కట్టుబడిపోయారు. సర్‌ ఆర్ధర్‌ వెల్లెస్లీ వెల్లింగ్టన్‌ జ్ఞాపకార్థం బ్రిటిష్‌ కమాండర్‌ సర్‌ రిచర్డ్‌ ఆర్మ్‌స్ట్రాంగ్‌ ఈ ప్రాంతానికి వెల్లింగ్టన్‌ అని పేరు పెట్టారు. 1860లో ఇక్కడ మిలటరీ శిక్షణ కేంద్రం ఏర్పాటైంది. 1950 నుంచి డిఫెన్స్‌ సర్వీస్‌ స్టాఫ్‌ కాలేజ్‌ డీఎస్‌ఎస్‌సీ కార్యకలాపాలు కొనసాగుతున్నాయి. మేజర్‌ స్థాయి అధికారులకు ఇక్కడ శిక్షణనిస్తుంటారు. వెల్లింగ్టన్‌లో మరో ఆకర్షణ సుబ్రహ్మణ్యస్వామి ఆలయం. కొండపై ఉన్న గుడికి చేరుకోవాలంటే 300 మెట్లు ఎక్కాలి. గుడి సమీపంలో 40 అడుగుల సుబ్రహ్మణ్యస్వామి విగ్రహం దర్శనమిస్తుంది. ఇక్కడి నుంచి చూస్తే ఊటీ సౌందర్యం కూడా కంటపడుతుంది. ఇన్ని విశేషాలున్న వెల్లింగ్టన్‌కు ఏడాది పొడవునా ఎప్పుడైనా వెళ్లిపోవచ్చు.


పెళ్లి తర్వాత కొత్తజంట హనీమూన్‌ యాత్రకు వెళ్లడం మామూలే. వారం రోజులు మహా అయితే పక్షం రోజులు ప్రేమయాత్రలకు వెళ్లొస్తారు. కానీ, ఈ జంట మాత్రం హనీమూన్‌కు పది నెలలు కేటాయించింది. న్యూజెర్సీకి చెందిన మీట్‌ నిక్‌, జోయ్‌ఆస్ట్‌ దంపతులు 2018 జనవరిలో హనీమూన్‌కు శ్రీకారం చుట్టారు. పది నెలల్లో టర్కీ, ఇండియా, టిబెట్‌, జపాన్‌, చైనా, ఫ్రాన్స్‌, ఇజ్రాయిల్‌, స్పెయిన్‌, సీషెల్స్‌, ఆస్ట్రేలియా, ఇటలీ, గ్రీస్‌, ఈజిప్ట్‌ ఇలా 33 దేశాలు తిరిగారు. యాత్ర విశేషాలను ఇన్‌స్టాగ్రామ్‌లో ఎప్పటికప్పుడు షేర్‌ చేస్తూ వచ్చారు. అంతేకాదు, ప్రతి మజిలీలోనూ పెళ్లినాటి దుస్తులను ధరించి ఫొటోలు దిగారు.

ఆపిల్‌ రంగు, మామిడి రుచి, దానిమ్మ అందం. ఏమున్నాయని బొప్పాయి పండుని తినాలీ అని అడిగేవాళ్లు కొందరు.కోస్తే తెలుస్తుంది దాని రంగేమిటో, తింటే తెలుస్తుంది ఆ రుచేమిటో అంటూ సమాధానమిచ్చేవాళ్లు మరికొందరు. ఎవరు ఏమనుకున్నా బొప్పాయి మాత్రం అద్భుత ఔషధగుణాలున్న దేవతాఫలం అంటారు పోషకాహార నిపుణులు.

ఓ పదేళ్లు వెనక్కి వెళితే  పెరట్లోని బొప్పాయి చెట్టుని చూస్తే చాలామందికి చిన్నచూపు. దాన్ని పెద్దగా పట్టించుకునేవారు కాదుగానీ మార్కెట్‌కి వెళ్లి రకరకాల పండ్లు కొనుక్కొచ్చుకునేవారు. అయితే పండ్లన్నింటిలోనూ ఉండే ఔషధగుణాలు బొప్పాయిలోనూ ఉంటాయనీ నిజం చెప్పాలంటే ఇంకాస్త ఎక్కువే ఉంటాయనీ ఆనోటా ఈనోటా అందరికీ తెలియడంతో ఇప్పుడు బొప్పాయి సైతం మార్కెట్లో రంగురంగుల్లో అందంగా కనువిందు చేస్తోంది. ఒకప్పటిలా చేతిలో ఇమిడిపోయే సైజులో కాకుండా హైబ్రిడ్‌ పరిజ్ఞానంతో పొడవాటి సొరకాయల్లా గుండ్రని పుచ్చకాయల్లా విభిన్న ఆకారాల్లోనూ దొరుకుతోంది. అందానికీ ఆరోగ్యానికీ మంచిదని తెలియడంతో అంతా ఇష్టంగానో కష్టంగానో ఆహారంలో భాగంగా చేసుకుంటున్నారు.


బొప్పాయి కూడా దక్షిణ అమెరికా నుంచే నలుదిక్కులా విస్తరించింది. దేవతాఫలం పేరుతో కొలంబస్‌ దీన్ని ఐరోపావాసులకి పరిచయం చేశాడట. మనదగ్గర కూడా దీన్ని పరమాత్ముని కాయ, పరందపు కాయ అని పిలుస్తారు. సాధారణంగా బొప్పాయిలో ఎరుపు లేదా నారింజ రంగు గుజ్జులో ఉండేవీ, పసుపు రంగు గుజ్జుతో ఉండేవీ కనిపిస్తాయి. ఇవికాక నొక్కులుగా ఉండే కొండ బొప్పాయి రకం, ఆకుపచ్చ తొక్కతోనే ఎర్రని గుజ్జుతో ఉండే గ్రీన్‌ పపాయ రకం కూడా ఉన్నాయి. ఇవి కాకుండా హెబ్రిడ్‌ రకాలెన్నో. వీటిల్లో వాస్కోన్సెల్లియా రకం చిన్నసైజు కోలాకారపు దోసకాయలా ఉంటుంది. అలాగే సన్నగా పొడవుగా నేతిబీరకాయల్ని పోలిన బొప్పాయీ ఉంది. జన్యుపరంగా మార్చిన బబాకా బొప్పాయి రకాన్ని చాలాచోట్ల పండిస్తున్నారు. హవాయ్‌ దీవుల్లో పండించేవన్నీ జన్యుమార్పు చేసినవే. ఈ జన్యుపరివర్తిత రకాలన్నింటిలోకీ కారికా పపాయా అనే థాయ్‌ రకం ఎర్రని ఎరుపుతో చూసేకొద్దీ చూడాలనిపిస్తుంటుంది. బొప్పాయి కాయమీద గోరు గుచ్చినా కాండంమీద గాటుపెట్టినా పాలు వస్తుంటాయి. చెట్టులోని అన్ని భాగాల్లోనూ ఉండే పపైన్‌ అనే ఎంజైమే ఇందుకు కారణం. ఇది శక్తిమంతమైన ఎంజైమ్‌. ప్రొటీన్లను జీర్ణం చేయడంలోనూ మాంసాహారాన్ని ఆరోగ్యకరమైన పీచుగా మార్చడంలోనూ దీన్ని మించింది లేదు. అందుకే మటన్‌, చికెన్‌ వండేటప్పుడు అవి ఉడికేందుకూ పచ్చిబొప్పాయిని వాడుతుంటారు. దీంతో కూరల్నీ చేస్తారు. సలాడ్లు, స్వీట్ల తయారీలోనూ వాడతారు. గింజల్ని మిరియాలకు బదులుగానూ వాడుతుంటారు.


కెరోటినాయిడ్లూ, పాలీఫినాల్సూ, విటమిన్లూ బొప్పాయిలో పుష్కలంగా లభించడంతో ఇది రోగనిరోధకశక్తిని పెంచుతుంది. కణజాలాల పనితీరుకీ తోడ్పడుతుంది. క్యాలరీలు తక్కువ కాబట్టి ఊబకాయులకి మంచి ఫలహారం.
 బొప్పాయిలో పుష్కలంగా ఉండే విటమిన్‌ ఎ కారణంగా దీన్ని క్రమం తప్పక తినేవాళ్లలో చర్మం మెరుపుని సంతరించుకోవడంతోబాటు శిరోజాల పెరుగుదలా బాగుంటుంది. బొప్పాయిగుజ్జుని ముఖానికీ ఒంటికీ రుద్దితే చర్మంమీద పేరుకున్న మలినాలన్నీ తొలగిపోతాయి. ఎండకు కమిలిన చర్మం తిరిగి తేజోవంతమవుతుంది. ఇందులోని లైకోపీన్‌ ముడతల్ని తగ్గిస్తుంది. ఇది మంచి క్లెన్సింగ్‌ లోషన్‌. అందుకే బొప్పాయిని ఫేస్‌ప్యాకులూ సబ్బులూ క్రీముల్లో వాడుతుంటారు.
 బొప్పాయి కళ్ల ఆరోగ్యానికి ఎంతో మంచిది. ఇందులోని జియాక్సాంథిన్‌ అనే యాంటీ ఆక్సిడెంట్‌ అతినీలలోహిత కాంతిని కళ్లకు చేరకుండా కాపాడుతుంది. క్రమం తప్పకుండా దీన్ని తినేవాళ్లలో వయసుతోపాటు వచ్చే కండరాల క్షీణత తగ్గుతుంది.
 బొప్పాయిలోని బీటా కెరోటిన్‌ ఆస్తమానీ . ప్రొస్టేట్‌, కోలన్‌ క్యాన్సర్లనీ నిరోధిస్తుంది.
 బొప్పాయిలోని పీచు మధుమేహులకి మంచిది. మలబద్ధకాన్నీ తగ్గిస్తుంది. ముఖ్యంగా పచ్చిబొప్పాయిలోని పోషకాలకి కొలెస్ట్రాల్‌ తగ్గడంతోబాటు మధుమేహం నియంత్రణలో ఉంటుందని మారిషస్‌ నిపుణుల పరిశోధనల్లో స్పష్టమైందట. ఈ పీచు మొలల్నీ రానివ్వదు. దీన్ని తినడంవల్ల ఫ్లూ, చెవినొప్పి, జలుబూ తగ్గుతాయి.




 ఇది ఆకలిని పుట్టించి నాలుకకి రుచి తెలిసేలానూ చేస్తుంది. కాసిని బొప్పాయి ముక్కలు, కాస్త నిమ్మరసం, తేనె కలిపి తాగితే అరుచి తగ్గుతుంది.
 పీచుతోపాటు ఇందులో ఉండే పొటాషియం, ఇతర విటమిన్లు హృద్రోగాల్ని రానివ్వవు. డయాబెటిస్‌ వల్ల వచ్చే హృద్రోగాల్ని పచ్చిబొప్పాయి తగ్గిస్తుంది.
 ఇందులోని పపైన్‌ అనే ఎంజైమ్‌ జీర్ణశక్తిని పెంచుతుంది. అందుకే ఈ పపైన్‌ని ట్యాబ్లెట్లుగా మార్చి జీర్ణసమస్యలకి మందుగా వాడుతున్నారు. బొప్పాయికి పొట్టలోని నులిపురుగుల్ని చంపేసే గుణం కూడా ఉంది.
 ఎముకల పరిపుష్టికి ఇందులోని విటమిన్‌ కె ఎంతో తోడ్పడుతుంది. ఇది శరీరం కాల్షియంను పీల్చుకునేలా చేయడంతో ఎముకలు బలంగా ఉంటాయి. ఆర్థ్రైటిస్‌నీ నిరోధిస్తుంది. రోజూ బొప్పాయి తినేవాళ్లలో కీళ్లనొప్పులు రావు.
 శరీరభాగాల్లో తలెత్తే ఇన్‌ఫ్లమేషన్‌ లేదా మంటని తగ్గించేందుకు ఇందులోని కోలీన్‌ ఎంతో సహాయపడుతుంది.
 బొప్పాయి గుజ్జుని పుండ్లూ గాయాలమీద పెట్టడంవల్ల అందులోని ఎంజైమ్స్‌ కారణంగా అవి త్వరగా తగ్గుతాయి. అందుకే దీన్ని అనేక రకాల ఆయింట్‌మెంట్లలో వాడతారు.
 బొప్పాయి పండు బీపీనీ తామరవ్యాధినీ తగ్గిస్తుంది. పచ్చిబొప్పాయి శృంగార ప్రేరితంగానూ పనిచేస్తుంది.
 నెలసరి క్రమంగా రానివాళ్లలో పచ్చిబొప్పాయి తిన్నా రసం తాగినా అది సరవుతుంది. బొప్పాయి శరీరంలో వేడిని పుట్టిస్తుంది కాబట్టి ఇది ఈస్ట్రోజెన్‌ హార్మోన్‌ ఉత్పత్తిని ప్రేరేపించడం ద్వారా నెలసరిని క్రమబద్ధీకరిస్తుంది.


 పులియబెట్టిన బొప్పాయినుంచి పపైన్‌ అనే ఆయింట్‌మెంట్‌ను తయారుచేస్తున్నారు. దెబ్బతిన్న వెన్నెముకకి.
ఈ ఆయింట్‌మెంటే ఫలితాన్నిచ్చిందట. పపైన్‌ మంచి పెయిన్‌కిల్లర్‌ కూడా. నరాలమీద ఒత్తిడిని తగ్గించేందుకూ వెన్నుపూస జారినప్పుడూ దీన్ని ఇంజెక్ట్‌ చేస్తారు.




డెంగీ జ్వరంలో రక్తంలోని ప్లేట్‌లెట్స్‌ పడిపోతాయన్నది తెలిసిందే. అయితే ఆ సమయంలో కాసిని బొప్పాయి ఆకుల్ని రుబ్బి రసం పిండి తాగితే వాటి సంఖ్య పెరుగుతుందని కొందరు పోషకనిపుణులు చెబుతున్నారు. ఈశాన్య రాష్ట్రాలో మధుమేహాన్ని నియంత్రించుకునేందుకు బొప్పాయి పూలను కొద్ది నూనెలో వేయించి అన్నంతోబాటు తింటుంటారు. పంటినొప్పి, ఇతరత్రా దంత సమస్యలు ఉన్నవాళ్లు చెట్టు బెరడు లోపలి భాగాన్ని పేస్టులా చేసి నొప్పి ఉన్నచోట పెడితే వెంటనే తగ్గుతుంది. గర్భిణులను పచ్చిబొప్పాయి తిననివ్వకపోవడం తెలిసిందే. మనతోబాటు శ్రీలంక, పాకిస్థాన్‌ దేశాల్లో కూడా గర్భనిరోధానికీ గర్భస్రావానికీ దీన్ని వాడతారు. ఇందులోని లేటెక్స్‌ వల్ల గర్భాశయం ఒత్తిడికి లోనవడంతోబాటు, ప్రొజెస్టరాన్‌ శాతం తగ్గిపోయి గర్భస్రావం అయ్యే అవకాశం ఎక్కువని పరిశీలనల్లోనూ తేలింది. లాంగర్‌ కోతుల్లో చేసిన పరిశోధనల్లో మగకోతులకి బొప్పాయి గింజల్ని ఇచ్చినప్పుడు అవి కాంట్రాసెప్టివ్‌గా పనిచేశాయట. అదండీ సంగతి  బొప్పాయి సౌందర్య లేపనం మాత్రమే కాదు, అద్భుత ఔషధఫలం కూడా.


అరటిపండ్లు రెండు, పంచదార 4 టేబుల్‌స్పూన్లు, జీలకర్రపొడి అరటీస్పూను,
గోధుమపిండి ఒకటిన్నర కప్పులు, పెరుగు టేబుల్‌స్పూను, బేకింగ్‌సోడా పావుటీస్పూను, ఉప్పు చిటికెడు, నెయ్యి టేబుల్‌స్పూను, నూనె వేయించడానికి సరిపడా.

 ఓ గిన్నెలో అరటిపండ్ల గుజ్జు వేయాలి. అందులోనే పంచదార, జీలకర్రపొడి, ఉప్పు వేసి కలపాలి. ఇప్పుడు దీన్ని ఓ గరిటెతో మెత్తగా అయ్యేలా కలపాలి. అందులోనే గోధుమపిండి, పెరుగు, నెయ్యి,
బేకింగ్‌సోడా వేసి కలపాలి. పిండిముద్ద మరీ గట్టిగా ఉంటే మరికాస్త పెరుగు వేసి కలపాలి. చేతులకి కాస్త నెయ్యి రాసుకుని పిండిని మెత్తగా కలిపి మూతపెట్టి సుమారు ఎనిమిది గంటలపాటు
నాననివ్వాలి. ఇందులో నీళ్లు అసలు పోయకూడదు.
 తరవాత ముద్దను చిన్న ఉండల్లా చేసి మందపాటి పూరీల్లా చేసి కాగిన నూనెలో వేయించి తీయాలి. వేడిగానే కాదు, చల్లారినా కూడా బాగుంటాయివి.

గోధుమ పిండి 2 కప్పులు, మెంతికూర తురుము ముప్పావుకప్పు, పచ్చిమిర్చి ముద్ద టీస్పూను, వెల్లుల్లి ముద్ద 2 టీస్పూన్లు, అల్లంముద్ద అరటీస్పూను, కారం ఒకటిన్నర టీస్పూన్లు, పంచదార టేబుల్‌స్పూను, దనియాలపొడి అరటీస్పూను, జీలకర్రపొడి అరటీస్పూను, పసుపు అరటీస్పూను, జీలకర్ర టీస్పూను, నువ్వులు టేబుల్‌స్పూను, ఉప్పు తగినంత, నూనె వేయించడానికి సరిపడా

తయారుచేసే విధానం.ఓ గిన్నెలో పిండి వేసి మిగిలినవన్నీ అందులో వేసి కలపాలి. తరవాత మూడు టేబుల్‌స్పూన్ల నూనె కూడా వేసి కలపాలి. ఇప్పుడు తగినన్ని నీళ్లు పోసి ముద్దలా కలపాలి. తరవాత పిండిని చిన్న చిన్న ఉండల్లా చేసుకుని చపాతీల్లా చేసి పెనంమీద నూనె వేస్తూ రెండువైపులా కాల్చి తీయాలి.

హిమపాతం  నేలంతా పిండి ఆరబోసినట్లు కనిపించేలా చేసే ప్రకృతి చిత్రం. కానీ ఆ కొండమీద మాత్రం మంచు కురవడం మొదలయితే చాలు నిలువెత్తు హిమశిల్పాలు దర్శనమిస్తాయి. అదెలా సాధ్యమంటారా  అయితే జపాన్‌లోని మౌంట్‌ జావో గురించి తెలుసుకోవల్సిందే. సాధారణంగా చెట్లతో నిండిఉండే ఈ కొండమీద చలికాలంలో కురిసే మంచు వాటిని తెల్లటి దుప్పటిలా కప్పేస్తుంది. అక్కడ ప్రత్యేక వాతావరణ పరిస్థితుల వల్ల వీచే అతి శీతల వాయువుల కారణంగా మంచు గడ్డ కట్టడంతో ఆ చెట్లన్నీ విచిత్రమైన రూపాల్లో దర్శనమిస్తాయి. వీటిని  స్నో మాన్‌స్టర్‌ లుగా పిలుస్తారు. ఈ సమయంలో ఆ ప్రాంతాన్ని  జావో స్నో మాన్‌స్టర్‌ ఫెస్టివల్‌  కోసం రంగురంగుల విద్యుద్దీపాలతో అలంకరిస్తారు. స్కై రిసార్టులూ, వేడినీటి బుగ్గలూ కూడా ఉండే ఈ చోటును చూసేందుకు పర్యటకులూ అధిక సంఖ్యలోనే వస్తారు.



ఆందోళన లేకుండా పనులు ప్రారంభించండి. అతి కష్టంమీద కార్యసిద్ధి ఉంటుంది. ఆర్థికపరమైన సమస్యలు తలెత్తే అవకాశం ఉంది. వారం మధ్యలో ప్రయత్నాలు సఫలీకృతమవుతాయి. దైవబలం రక్షిస్తుంది. కొన్ని విషయాల్లో సందిగ్ధావస్థ ఉంటుంది. ఆత్మీయుల సూచనలతో అన్నీ సర్దుకుంటాయి. సుబ్రహ్మణ్యస్వామిని ధ్యానించండి.
కాలం సహకరిస్తుంది. అదృష్టఫలాలు అందుతాయి. పనులు సకాలంలో పూర్తి అవుతాయి. కొందరు ఇబ్బంది కలిగించాలని చూసినా పెద్ద సమస్యేమీ రాదు. ఉద్యోగంలో అభివృద్ధి ఉంటుంది. మనసు చెప్పింది వినండి. మీ ధైర్యమే బంగారు భవిష్యత్తునిస్తుంది. వారాంతంలో ఖర్చు సూచితం. ఇష్టదైవాన్ని స్మరిస్తే మంచిది.

ఆచితూచి నిర్ణయాలు తీసుకోవడం ద్వారా నష్టాన్ని నివారించవచ్చు. ఏ విషయంలోనూ తొందర పనికిరాదు. ఇబ్బంది కలిగించే పరిస్థితులున్నాయి. ప్రయత్నాలు వారాంతంలో ఫలిస్తాయి. అధికంగా విఘ్నాలున్నాయి. మొహమాటం వల్ల నష్టం ఉంటుంది. తప్పనిసరి పరిస్థితుల్లో మాత్రమే ఇతరుల సలహాలు తీసుకోవాలి. అవసరాలకు డబ్బు అందుతుంది. ఆదిత్య హృదయం చదవాలి.

పనులు సకాలంలో పూర్తి అవుతాయి. అభివృద్ధికి సంబంధించిన అవకాశాలొస్తాయి. ఆలోచించి సరైన మార్గంలో ప్రయాణించండి. ఉద్యోగంలో కీర్తి లభిస్తుంది. ఎదురుచూస్తున్నది దక్కుతుంది. తోటివారికి మేలు జరుగుతుంది. ఆదాయం పెరుగుతుంది. గృహ ప్రయత్నాలు సానుకూల ఫలితాన్నిస్తాయి. ప్రయాణ లాభముంది. ఆంజనేయ ప్రార్థన ఉత్తమం.
ప్రతిపనీ ఆలోచించి చేయండి. ముఖ్య కార్యాల్లో శ్రద్ధ అవసరం. ధైర్యం సడలకుండా ముందుకు సాగాలి. కుటుంబసభ్యుల సలహాలు పనిచేస్తాయి. శ్రమకు తగ్గ ప్రతిఫలం లభిస్తుంది. ఆర్థిక నష్టం సూచితం. న్యాయపరమైన పురోగతి ఉంటుంది. అవరోధాలను అధిగమిస్తారు. సూర్య సందర్శనం శక్తినిస్తుంది.

శుభ ఫలితముంది. కృషి ఫలిస్తుంది. ఒత్తిడి ఉన్నా విజయముంది. మీమీ కార్యాల్లో ముందడుగు వేస్తారు. అవసరాలకు ధనం అందుతుంది. చంచలత్వం పనికిరాదు. ముందస్తు ప్రణాళిక ద్వారా కార్యసిద్ధిని సాధిస్తారు. ప్రమాదాల నుంచి బయటపడతారు. గృహంలో శుభం జరుగుతుంది. దుర్గా పూజ శుభాన్నిస్తుంది.

అదృష్టయోగముంది. ధనధాన్య లాభాలున్నాయి. ఎటుచూసినా శుభాలే గోచరిస్తున్నాయి. కాలాన్ని మీ అవసరాలకు అనుగుణంగా ఉపయోగించండి. అద్భుతమైన శుభఫలితాలు సిద్ధిస్తాయి. ప్రతి పనిలో మీదే పైచేయి అవుతుంది. ఆనందించే అంశాలున్నాయి. బంగారు భవిష్యత్తుకు బాటలు వేసే సమయమిది. ఆపదలు తొలగుతాయి. ఆదిత్య హృదయం జయాన్నిస్తుంది.

జయం పొందుతారు. సకాలంలో అభివృద్ధి లభిస్తుంది. కొన్ని ఇబ్బందులు తొలగుతాయి. ఒత్తిడి తగ్గుతుంది. భూలాభం ఉంది. ఇప్పుడు తీసుకునే నిర్ణయం మంచి జీవితాన్నిస్తుంది. బంధుమిత్రుల సహకారం ఉంటుంది. మానసిక దృఢత్వం ఏర్పడుతుంది. పనుల్లో పురోగతి ఉంది. వంచించే వారున్నారు. జాగ్రత్తగా ఉండాలి. విష్ణుస్తుతి మంచి చేస్తుంది.

లక్ష్మీ కటాక్షం సిద్ధిస్తుంది. పనులు త్వరగా పూర్తి అవుతాయి. వ్యాపార లాభముంది. అనాలోచిత నిర్ణయమేదీ తీసుకోవద్దు. కొత్త ఆలోచనలు అభివృద్ధి పథంలో పయనింపజేస్తాయి. నూతన పరిచయాలేర్పడతాయి. అపోహలు తొలగుతాయి. శత్రువులు తగ్గుతారు. వారాంతంలో శుభవార్త వింటారు. దత్తాత్రేయ స్తోత్రం పఠించండి.

కార్యాలు సిద్ధిస్తాయి. సుఖసంతోషాలున్నాయి. చిత్తశుద్ధితో పనిచేసి మెప్పు పొందుతారు. దగ్గరివారికి మేలు జరుగుతుంది. అనేక లాభాలున్నాయి. అందుకు తగ్గ శ్రమ కూడా ఉంటుంది. తోటివారికి సహాయం చేస్తారు. ఉద్యోగంలో పురోభివృద్ధి ఉంది. ఎదురు చూస్తున్నది దక్కుతుంది. శుభవార్త వింటారు. ఇష్టదైవాన్ని స్మరించండి.

ధర్మబద్ధమైన విజయముంది. అభీష్టాలు సిద్ధిస్తాయి. భూ, గృహ యోగాలున్నాయి. శ్రమకు రెట్టింపు లాభముంటుంది. వ్యాపారంలో కలిసివస్తుంది. మంచి భవిష్యత్తు ఉంటుంది. తగినంత ఆలోచన అవసరం. పదిమందికీ మేలు చేస్తారు. కీర్తి ప్రతిష్ఠలు పెరుగుతాయి. నిందించేవారున్నారు. జాగ్రత్తగా సమాధానమివ్వండి. ఆత్మబలం కోసం సూర్యనమస్కారం చేయండి.

ఓర్పుతో పనిచేసి చక్కటి విజయాన్ని పొందుతారు. ధర్మం రక్షిస్తుంది. గృహంలో శుభం జరుగుతుంది. దోషకాలం తొలగింది. అనుకూల కాలం మొదలైంది. ప్రశాంతత లభిస్తుంది. మొహమాటపెట్టే వారున్నారు. ఎవరికీ ఏ హామీ ఇవ్వవద్దు. ఆర్థిక విషయాల్లో ఆచితూచి వ్యవహరించండి. రుణ సమస్యలు తీరతాయి. వ్యాపారపరంగా కలిసి వస్తుంది. లక్ష్మీ అష్టోత్తరం శుభప్రదం.



ఆందోళన లేకుండా పనులు ప్రారంభించండి. అతి కష్టంమీద కార్యసిద్ధి ఉంటుంది. ఆర్థికపరమైన సమస్యలు తలెత్తే అవకాశం ఉంది. వారం మధ్యలో ప్రయత్నాలు శివకేశవులకి భేదం లేదు. శివుడే విష్ణువు, విష్ణువే శివుడు. శివుడు ఎక్కడ ఉంటాడో విష్ణువు అక్కడే ఉంటాడు. విష్ణువు ఉన్నచోటే శివుడూ కొలువవుతాడు. శివకేశవుల్లోని ఆ ఏకత్వాన్ని తెలిపే పవిత్ర క్షేత్రాలే ఆంధ్రప్రదేశ్‌ రాష్ట్రంలో వెలసిన పంచారామాలు



శివస్య హృదయం విష్ణుర్విర్ణోశ్చ హృదయం శివః   అంటే, శివుని రూపమే విష్ణువు. విష్ణువు రూపమే శివుడు. శివుడి గుండెల్లో కొలువైనది విష్ణువే. విష్ణువు హృదయమే శివుడి ఆవాసం  అన్న అర్థాన్ని చాటే ఈ శ్లోకం యజుర్వేదంలోనిది. పంచారామాలుగా మనం పిలిచే ఆ ఐదు క్షేత్రాల్లోనూ కొలువున్నది శివుడే. క్షేత్రపాలకుడు విష్ణువు. పైగా ఆ శివలింగాలన్నీ ఒకే లింగం నుంచి ఉద్భవించినవే. తారకాసురుడు పరమశివభక్తుడు. తపస్సు చేసి శివుడి ప్రాణలింగాన్ని వరంగా పొందిన గర్వంతో దేవలోకంపైకి దండెత్తి, ఇంద్రుణ్ణి ఓడిస్తాడు. దాంతో దేవతలంతా తారకాసురుణ్ణి సంహరించమని ఆ శ్రీమహావిష్ణువుని కోరగా, ఆ శ్రీహరి  తారకుడు శివభక్తుడు. శివుడి ప్రాణలింగాన్ని పొందినవాడు. నేను వధించలేను. శివుణ్నే ఆశ్రయించండి  అని చెప్పాడు. అప్పుడు దేవతలు శివుణ్ణి శరణు కోరగా  నా ప్రియభక్తుడైన తారకుణ్ణి నేను చంపలేను. మిమ్మల్నీ కాదనలేను. కుమారస్వామి వధిస్తాడు  అని చెబుతాడు. అంతట ఆ షణ్ముకుడు దేవసేనకు సారధ్యం వహించి తారకుడితో యుద్ధం చేశాడు. శక్తి ఆయుధంతో ఎన్నిసార్లు ఆ అసురుడి శరీరాన్ని ముక్కలుగా చేసినా మళ్లీ అతుక్కుపోతున్నాయి. ఏం చేయాలో తెలియని స్థితిలో ఉన్న కుమారస్వామికి శివుడు ప్రత్యక్షమై,  కుమారా ఆందోళన చెందకు. తారకుడి కంఠంలో నా ప్రాణలింగం ఉన్నంతవరకూ అతను చనిపోడు. దాన్ని ముక్కలుచేయాలి  అని చెబుతాడు. అప్పుడు కుమారస్వామి ఆగ్నేయాస్త్రంతో ఆ లింగాన్ని ఐదు ముక్కలు చేయగా అవి కృష్ణా, గోదావరీ తీరాల్లో పడ్డాయి. ఓంకార నాదంతో అవి మళ్లీ ఏకమవబోతుండగా విష్ణుమూర్తి ఆదేశం మేరకు పడ్డ చోటే ఆ లింగ శకలాలను దేవతలు వెంటనే ప్రతిష్ఠించి ఆలయాలు నిర్మించార¿న్నది పౌరాణిక కథనం. అవే ద్రాక్షారామం, అమరారామం, క్షీరారామం, సోమారామం, కుమారారామాలు.







క్షీర రామలింగేశ్వర స్వామిగా పూజలందుకుంటోన్న ఈ క్షేత్రం పశ్చిమగోదావరిజిల్లాలోని పాలకొల్లులో ఉంది. పంచారామాల్లోని మిగిలిన నాలుగు క్షేత్రాల్లో లింగశకలాలను దేవతలు ఒకేసారి ప్రతిష్ఠించగా, క్షీరారామంలో మాత్రం త్రేతాయుగంలో రాముడు ప్రతిష్ఠించాడట. ఇక్కడి శివలింగం రెండున్నర అడుగుల ఎత్తులో తెల్లగా ఉంటుంది. అందుకే దీనికా పేరు. ఉత్తరాయణ, దక్షిణాయన ప్రారంభంలో ఉదయంవేళలో సూర్యకిరణాలు గోపురం రెండో అంతస్తు నుంచి లింగంమీద పడతాయి. గర్భగుడిలోని మూలవిరాట్టును నలువైపులా ఉన్న కిటికీలనుంచి చూడవచ్చు. తొమ్మిదో శతాబ్దంనాటి చాళుక్యులే ఈ ఆలయాన్నీ కట్టించినట్లు చెబుతారు. 120 అడుగుల ఎత్తులో తొమ్మిది అంతస్తుల్లో నిర్మించిన గోపురం ఈ ఆలయ ప్రత్యేకత. ఆలయ క్షేత్రపాలకుడు జనార్థనుడు. ఇక్కడ ఒక్కరోజు ఉంటే ఏడాదిపాటు కాశీలో ఉన్న పుణ్యం దక్కుతుందట. సూర్యభగవానుడు, సప్తమాతృక, పార్వతీదేవి, బ్రహ్మ, సరస్వతి, కనకదుర్గ, కాలభైరవ, నటరాజు, దత్తాత్రేయ  ఇలా పలు దేవతలూ కొలువయ్యారిక్కడ. ఏలూరుకి సుమారు 110 కి.మీ.దూరంలో ఉందీ ఆలయం.







శివ, కేశవుల ఆలయాలతోబాటు శక్తిపీఠం కూడా కొలువైన క్షేత్రం ఇది. దక్షప్రజాపతి యజ్ఞం చేసిన ప్రదేశం ఇదేనట. ఇక్కడ కొలువుదీరిన ముక్కంటిని శ్రీరాముడు, సూర్యుడు, ఇంద్రుడు పూజించారన్నది పౌరాణిక కథనం. తారకుడి సంహారానంతరం శివలింగ భాగం ఇక్కడ పడిందన్న విషయాన్ని తెలుసుకున్న సప్తర్షులు, సప్తగోదావరీపాయలతో వచ్చి ఆ భీమేశ్వరుడికి అభిషేకం చేయాలనుకున్నారు. మార్గమధ్యంలో సప్తర్షులు తెస్తోన్న గోదావరులు తన యజ్ఞాన్ని ఎక్కడ ముంచేస్తాయోనన్న భయంతో తుల్య రుషి వారించబోయాడట. ఇరువర్గాలమధ్యా వాదోపవాదనలు జరగడంతో తెల్లారిపోయింది. ఈలోగా శివలింగానికి సూర్యభగవానుడు ప్రథమ సుప్రభాత అభిషేకం చేసేశాడు. అప్పుడు వ్యాసమహర్షి రుషులను శాంతపరిచి, ఆ పాయల్లో కొన్నింటిని అంతర్వాహినిగా మార్చి, ఆలయ సమీపంలోని పుష్కరిణిలో కలిసేలా చేశాడు. అందుకే ఇక్కడి పుష్కరిణిని  సప్తగోదావరి  అని పిలుస్తారు. ఈ నీటితోనే స్వామికి నిత్యాభిషేకం చేస్తుంటారు. రెండు ప్రాకారాలతో రెండంతస్తులుగా ఉండే ఈ ఆలయాన్ని క్రీ.శ. 892 922 మధ్య కాలంలో తూర్పు చాళుక్య రాజైన చాళుక్య భీమ కట్టించినట్లు శాసనాల్లో ఉంది. భీమేశ్వరస్వామిగా ఆరాధించే ఇక్కడి శివలింగం ఎత్తు 9 అడుగులు. రెండు అంతస్తుల్లోనూ కనిపించే ఈ లింగానికి అభిషేకాదుల్ని పై అంతస్తునుంచే చేస్తారు. భానుడి తొలికిరణాలు నేరుగా ఈ లింగంమీదపడటం ఆలయ ప్రత్యేకత. అష్టాదశ శక్తిపీఠాల్లో ఒకటైన ఇక్కడి అమ్మవారిని మాణిక్యాలదేవిగా కొలుస్తారు. ఆలయ ప్రాంగణంలో భైరవుడు, విరూప, వామన  ఇలా పలు దేవతలూ కొలువై ఉన్నారు. రాజమండ్రి, కాకినాడ వరకూ రైల్లో వెళితే అక్కడ నుంచి బస్సులో వెళ్లవచ్చు.






కృష్ణాతీరంలో అమరావతి పట్టణంలో కొలువైనదే అమరలింగేశ్వరాలయం. శివుడి ఆదేశం మేరకు శివలింగ శకలం పడిన చోటుకి చేరుకుని పెరిగిపోతున్న లింగాన్ని ఇంద్రుడు ప్రతిష్ఠించినట్లు చెబుతారు. ఇక్కడి స్ఫటికలింగం ఎత్తు 16 అడుగులు. లింగం చుట్టూ రెండు అంతస్తులుగా గుడిని నిర్మించారు. అభిషేకాదుల్ని పై అంతస్తు నుంచే చేస్తారు. ఈ శివలింగం మీద ఎరుపురంగు మరక కనిపిస్తుంది. లింగం ఎత్తు ఆగకుండా పెరిగిపోతుండటంతో దాన్ని ఆపేందుకు మేకు కొట్టడంతో లింగంలోంచి రక్తం వచ్చి అలా మరకలా పడిందని చెబుతారు. మూడు ప్రాకారాలతో నిర్మితమైన ఈ ఆలయంలో ప్రణవేశ్వరుడు, కాశీ విశ్వేశ్వరుడు, ఉమామహేశ్వరుడు, అగస్త్యేశ్వరుడు, పార్థివేశ్వరుడు, కోసలేశ్వరుడు, వీరభద్రుడు, త్రిపురసుందరీ దేవి, కాల భైరవుడు, కుమారస్వామి, శ్రీశైల మల్లేశ్వరుడు, పలు దేవతలూ కొలువై ఉన్నారు. క్షేత్రపాలకుడు వేణుగోపాలస్వామి. గుంటూరుకి సుమారు 35 కి.మీ. దూరంలో ఉన్న ఈ ఆలయానికి మంగళగిరి, విజయవాడ, సత్తెనపల్లి నుంచి వెళ్లవచ్చు.






సామర్లకోటలోని భీమేశ్వరుడిని కుమారస్వామి ప్రతిష్ఠించడంవల్లే దీనికి కుమారారామం అని పేరు. ఇక్కడ బాలా త్రిపురసుందరీదేవి సహిత భీమేశ్వరుడు కొలువై ఉన్నాడు. శ్రీదేవీ భూదేవీ సమేత జనార్దనుడు ఇక్కడి క్షేత్రపాలకుడు. చాళుక్య భీముడే ఈ ఆలయాన్నీ నిర్మించాడు. కాకతీయులు పునర్నిర్మించారు. దాదాపుగా ద్రాక్షారామ ఆలయాన్నే పోలినట్లు ఉండే ఈ ఆలయంలోని లింగం ఎత్తు 14 అడుగులు. సున్నపురాయితో తయారైన ఈ లింగం కింద నుంచి రెండో అంతస్తుపైభాగంలోకి చొచ్చుకుపోయినట్లుగా ఉంటుంది. పురాణాలు ఈ ఆలయాన్ని యోగక్ష్రేతంగా పేర్కొంటున్నాయి. అంటే భగవంతుని అనుగ్రహం ఉన్నవాళ్లే ఈ స్వామిని దర్శించుకుంటారట. వంద స్తంభాల మండపం, ఏకశిలా నంది  ఈ ఆలయానికి ప్రత్యేక ఆకర్షణగా నిలుస్తాయి. ప్రధాన ద్వారాన్ని సూర్య ద్వారంగా పిలుస్తారు. కాకినాడకు 15కి.మీ దూరం ఉందీ ఆలయం.






ఇక్కడి సోమేశ్వర జనార్దన స్వామిని చంద్రుడు ప్రతిష్ఠించాడు కాబట్టి దీనికి సోమారామం అని పేరు. తూర్పుచాళుక్యరాజైన చాళుక్యభీముడే ఈ ఆలయాన్నీ నిర్మించాడు. ఈ శివలింగానికో ప్రత్యేకత ఉంది. పౌర్ణమి సమయంలో తెలుపు రంగులో ఉండే శివలింగం, అమావాస్య వచ్చేసరికి గోధుమరంగులోకి మారుతుంది. తిరిగి పౌర్ణమినాటికి మళ్లీ తెలుపురంగులోకి వస్తుంది. రెండు అంతస్తులుగా ఉన్న ఆలయంలో సోమేశ్వరుడు కింది అంతస్తులోనూ అన్నపూర్ణాదేవి పై అంతస్తులోనూ కొలువయ్యారు. ఇలా శివుడి తలమీద అమ్మవారు ఉన్న ఆలయం ఇదేనట. ఇక్కడి పుష్కరిణిని సోమగుండం అంటారు. ప్రాంగణంలో శ్రీరాముడు, కుమారస్వామి  ఇలా ఇతర దేవతల్నీ పూజించవచ్చు. భీమవరానికి రెండు కి.మీ. దూరంలోని గునిపూడిలో ఉన్న ఈ ఆలయ క్షేత్రపాలకుడు జనార్దనస్వామి.



కర్ణాటకలోని ప్రసిద్ధ క్షేత్రం మురుడేశ్వరం. ఇది ప్రాచీన పుణ్య క్షేత్రంగానే కాదు, విహారయాత్రకూ ప్రసిద్ధి చెందిన పుణ్య ప్రదేశం. ఉత్తర కన్నడ జిల్లాలోని హోన్నావర్‌ నుంచి జాతీయ రహదారి పక్కన సాగర తీరాన నెలకొన్న ఈ క్షేత్రంలో సాక్షాత్తూ పరమ శివుడు మురుడేశ్వరస్వామిగా భక్తుల చేత నిత్య నీరాజనాలను అందుకుంటున్నాడు. ప్రకృతి అందాలు, సుందర మనోహర దృశ్యాల నడుమ అలరారుతున్న దివ్యాలయం మురుడేశ్వరాలయం.


దేశంలోనే అత్యంత పెద్ద రాజగోపురం గల ఆలయంగా ప్రసిద్ధి చెందిన మురుడేశ్వరాలయం ఇక్కడి ధార్మిక ఔన్నత్యాన్ని చాటుతూ భక్తిశ్రద్ధలకు సాక్షిగా నిలిచింది. ఈ రాజగోపుర నిర్మాణానికి తంజావూరుకు చెందిన సుమారు 500 కంటే ఎక్కువ మంది స్థపతులు దాదాపు పదేళ్ల పాటు అవిశ్రాంతంగా శ్రమించారు. ఉత్తర కన్నడ జిల్లా భట్కళ సమీపంలో జాతీయ రహదారి మార్గంలో మురుడేశ్వర క్షేత్రం ఉంది. దేవాలయానికి ఎదురుగా విశిష్టమైన రాజగోపురాన్ని నిర్మించారు. ఇది 250 అడుగుల బృహత్‌నిర్మాణం. దీని వెడల్పు 105 అడుగులు. ఇది క్రమంగా తగ్గుతూ శిఖరాగ్రానికి చేరేసరికి 78 అడుగుల వెడల్పు ఉంటుంది. ఈ భవ్యమైన గోపురంలో 21 అంతస్తులు ఉన్నాయి. గోపుర గోడలపై ద్రావిడ శైలిలో చెక్కిన సుందరమైన శిల్పాలను చూడవచ్చు. ఇక్కడి శిల్ప సౌందర్యం, ప్రకృతి రమణీయత, ప్రశాంత వాతావరణం భక్తుల హృదయాల్లో మధురానుభూతిని నింపుతాయి.


మురుడేశ్వర పర్వతం పైన పద్మాసనంలో చిన్ముంద్రాకింతుడైన మహాశివుని విగ్రహం కేవలం ఎత్తులోనే కాక ధీరగంభీర ముఖ సౌందర్యంలో శ్రమ సౌందర్యాన్ని చాటుతుంది. దండ కమండలాలు, శూల దండనాలు శివోన్నతికి ప్రతీకలై గోచరిస్తాయి. ఈ విగ్రహం ప్రపంచంలోనే అతి పెద్ద శివస్వరూపం. యోగులు, మహా పురుషుల పాదస్పర్శతో పునీతమైన ఈ దివ్యాలయం వారి తపోబలంతో మరింత ప్రసిద్ధినొందింది. బృహదాకారపు ఈశ్వరుని శిలామూర్తికి ఎదురుగా నిలిచిన నందీశ్వరుని విగ్రహ పీఠభాగంలోని శివలింగాన్ని 2008వ సంవత్సరంలో శృంగేరి శారదాపీఠ శ్రీ భారతి తీర్థుల వారి ప్రతినిధి శ్రీ సద్యోజాత శ్రీ శంకరాశ్రమ స్వాముల వారు ప్రతిష్ఠించారు. ఈ మహా శివుని మహా మూర్తి ప్రతిష్ఠించిన పీఠభాగంలో అద్భుతమైన గుహాలయం ఉంది. అందులో ఆత్మలింగావిష్కరణ క్రమాన్ని శిలాగాథగా మార్చారు.








పరమేశ్వరుని పరమ భక్తురాలైన రాజమాత కైకసి రావణుని తల్లి. ఆమె సముద్ర తీరంలో మహా శివున్ని పూజించడానికి సైకత లింగాన్ని తయారు చేసి అర్చించేది. ఆ పరమాత్ముడు లంక పట్టణంలో వెలసి తన కృపా కటాక్షాలను నిరంతరం ప్రసరింపజేయాలన్నది ఆమె కోరిక. ఆ మహా భక్తురాలి ఏకాగ్రత, భక్తికి దేవతలందరూ ఆశ్చర్యపోయారు. ఆవిడ భక్తికి మెచ్చి బోళాశంకరుడు కైలాసాన్నే తీసుకొని వెళ్లి శ్రీలంకలో ప్రతిష్ఠిస్తాడమోననే భయం పట్టుకొంది. అందుకే ఆమెకు తపోభంగం చేయడానికై సముద్రుడు వచ్చాడు. సముద్ర కెరటాలు ఆకాశమంత ఎత్తున లేచి కల్లోలం సృష్టిస్తుంటే పాపం కైకసి చేస్తున్న సైకత శిల్పం ఆకృతి పొందక ముందే కరిగిపోయింది. ఆ మహా భక్తురాలి హృదయం దుఃఖంతో కుంగిపోయింది. ఈ విషయం తెలుసుకున్న రావణ బ్రహ్మ  సైకత శిల్పం కరిగిపోయినందుకు బాధపడకమ్మా, నీకోసం ఆ కైలాసాన్ని, ఆత్మలింగాన్ని తెచ్చి పెడతాను  అని మాట ఇచ్చాడు. తల్లికి ఇచ్చిన వాగ్దానం నెరవేర్చడానికి రావణుడు తపస్సు మొదలు పెట్టాడు. ఆ మహా తపస్వి మహా తపస్సుకు ఏడేడు పద్నాలుగు లోకాలు కంపించిపోయాయి. ఇంద్రాది దేవతలు సమావేశమై రావణుని తపోభంగం చేయమని నారద మహర్షికి మొరపెట్టుకున్నారు. రావణుని ఘోర తపస్సు ఫలించలేదు. శివ దర్శన సౌభాగ్యం దక్కలేదు. దానితో కోపితుడైన రావణుడు తన ఆరాధ్య దైవం తన భక్తిని శంకిస్తున్నాడని బాధ పడ్డాడు. దాంతో కైలాసాన్నే పెకిలించుకుపోవాలనే ప్రయత్నంలో కైలాస పర్వతాన్ని భుజాలపైకి ఎత్తుకున్నాడు. ఆ విషయం తెలుసుకున్న పరమేశ్వరుడు తన కాలి బొటన వేలితో రావణుని అహంకారాన్ని అణచివేశాడు. అయినా దశకంఠుడు తన ప్రయత్నాన్ని విరమించలేదు. తన ఘోర తపస్సును సైతం గుర్తించని శివున్ని సాక్షాత్కరించుకోవడం కోసం ఒక్కొక్కటిగా పది తలలను పూజా సుమాలుగా సమర్పించి ప్రాణ త్యాగానికి సిద్ధపడ్డాడు. దాంతో పరమేశ్వరుడు ప్రత్యక్షమై  రావణా  నీ భక్తికి మెచ్చాను. ఏం వరం కావాలో కోరమనగా   అప్పుడు రావణాసురుడు   తండ్రి . మా తల్లి నిత్య పూజల కోసం కైలాసంలోని ఆత్మలింగాన్ని ప్రసాదించమ ని వేడుకున్నాడు. కరుణాంతరంగుడైన ఈశ్వరుడు తథాస్తు అని ఆత్మలింగాన్ని ఇచ్చి దాన్ని దారిలో ఎక్కడా కింద పెట్టకుండా తీసుకెళ్లి తల్లి చేతికిమ్మన్నాడు. ఈ సంగతి తెలుసుకున్న నారదుడు ఆత్మలింగాన్ని లంకకు చేరనివ్వరాదనే సంకల్పంతో విఘ్నేశ్వరుని వద్దకు వెళ్లారు. వటువు రూపంలో వెళ్లి రావణుని నుంచి ఆత్మలింగాన్ని సంగ్రహించమని సలహా ఇచ్చాడు.


రావణుడు ఆత్మలింగాన్ని తీసుకుని బయల్దేరాడు. సంధ్యా సమయం ఆసన్నమైంది. సంద్యావందన సమయంలో ఆత్మలింగాన్ని నేల మీద పెట్టకుండా ఉండటానికి ఏం చేయాలి అని ఆలోచిస్తుండగా గణపతి బాల వటువుగా ఎదురయ్యాడు. అప్పుడు రావణుడు  బాలకా  కొంతసేపు ఈ శివలింగాన్ని పట్టుకో నేను వెంటనే సంధ్యావందనాన్ని పూర్తి చేసుకొని వచ్చేస్తాను  అంటూ ఆత్మలింగాన్ని వటువు చేతిలో పెట్టి సంధ్యావందనానికి వెళ్లాడు. వందనం చేస్తుండగా బాలవటువు   రావణా సమయం మించి పోయింది నేను వెళ్లిపోతున్నాను  అంటూ ఆత్మలింగాన్ని నేల మీద పెట్టాడు. దాంతో రావణునికి ఒళ్లు తెలియని కోపం వచ్చేసింది. తన తపఃఫలాన్ని క్షణాల్లో మట్టిపాలు చేసినందుకు ఆ వటువు తలపై పిడికిలి బిగించి ముష్టిఘాతాలు కురిపించాడు. గణపతి తలకి గుంట పడుతుంది. వినాయకుడు లింగాన్ని భూమి మీద నిలిపిన స్థలం గోకర్ణ. విష్ణువు తన మాయని తొలగించగా వెంటనే సూర్యుడు ఆకాశంలో కనిపిస్తాడు. ఈ విషయాన్ని గ్రహించిన రావణుడు మళ్లీ ఆత్మలింగాన్ని చేతిలోకి తీసుకొనే ప్రయత్నం చేశాడు. కానీ సాధ్యపడలేదు. తనని దేవాది దేవతలందరూ కలిసి మోసం చేశారని తెలుసుకొని ఆత్మలింగాన్ని ఎలాగైనా పెకిలించుకుపోవాలనుకుని విశ్వప్రయత్నం చేశాడు. ఆత్మలింగం పైనున్న కవచాన్ని విచ్ఛిన్నం చేసి విసిరిస్తే గోకర్ణకు 23 కిలోమీటర్ల దూరంలో సజ్జేశ్వర అనే ప్రదేశంలో పడింది. లింగం పైన ఉన్నభాగాన్ని తొలగించి విసిరితే అది గోకర్ణకు 27 కిలోమీటర్ల దూరంలో గుణేశ్వరలో పడుతుంది. లింగం పైనున్న వస్త్రాన్ని విసిరితే అది కందుక పర్వతం పై నున్న మృదేశ్వరంలో పడుతుంది. ఆ పేరు కాలక్రమంలో మురుడేశ్వరునిగా మారింది.


గర్భాలయంలోకి చేరుకొన్న భక్తులు శ్రీ మురుడేశ్వరస్వామి వారి దివ్య మంగళ రూపాన్ని దర్శించుకొని అచంచల భక్తి విశ్వాసాలను స్వామి వారి పట్ల ప్రదర్శించి అద్వితీయ ఆనందం చెందుతారు. ఇదే ఆలయంలో కొలువైన ఇతర దేవీదేవతల దర్శన భాగ్యంతో సమస్త సిద్ధులు వరిస్తాయని భక్తుల నమ్మకం. క్షేత్రపాలకుడైన శ్రీ మురుడేశ్వరుని పరివారంగా శ్రీ గణపతి, గౌరీ, దత్తాత్రేయ, సుబ్రహ్మణ్య, నవగ్రహ మందిరాలు ఇక్కడ ఉన్నాయి. ఎదురుగా నందీశ్వర మండపం, ధ్వజస్తంభాలున్నాయి. అక్కడక్కడ బలిపీఠాలున్నాయి. బయట ద్వారపాలకుడైన వాగిలజిట్టిగని గుడి, అశ్వత్థ వృక్షాలు ఉన్నాయి. మురుడేశ్వర ఆలయానికి అధిష్ఠాన శిఖరమైన కందుగిరిలో కమండల తీర్థం, జటా తీర్థం, భీమ తీర్థం, శంకు తీర్థాలు ఉన్నాయి. ఇక్కడ ప్రాతఃస్మరణం, మధ్యాహ్నికం, సాయంకాలాలు అంటే త్రికాల పూజలు యథావిధిగా జరుగుతాయి.


సత్య ప్రమాణాలకు నెలవుగా  అసత్యాలు చెప్పేవారికి సింహస్వప్నంగా చిత్తూరు జిల్లా కాణిపాకం  శ్రీ వరసిద్ధి వినాయకుని ఆలయం భాసిల్లుతోంది. కాణిపాకం వద్ద బహుదా నది ఒడ్డున ఈ ఆలయం ఉంది. సర్వమత ఆరాధ్యుడుగా కాణిపాకం వరసిద్ది వినాయకుడు పూజలందుకుంటున్నారు. ఈ స్వామికి హిందువులే కాదు. ఇతర మతస్థులూ మొక్కులు తీర్చుకుంటారు. ముఖ్యంగా స్వామివారి దర్శనార్థం నిత్యం వందల సంఖ్యలో ముస్లింలు రావడం విశేషం. దేవుడు ఒక్కడే అన్న నిదర్శనం ఇక్కడ కనిపిస్తుంది. స్వామివారి బ్రహ్మోత్సవాల్లో సైతం ఇతర మతస్థులు పాల్గొంటారు.

సుమారు 1,000 ఏళ్ల కిత్రం ఈ ఆలయ నిర్మాణం జరిగినట్టు చారిత్రక ఆధారాలున్నాయి. పూర్వం విహారపురి అనే గ్రామంలో ధర్మాచరణ పరాయణులైన ముగ్గురు గుడ్డి, మూగ, చెవిటి వాళ్లుగా జన్మించారు. కర్మఫలాన్ని అనుభవిస్తూ  ఉన్న పొలాన్ని సాగు చేసుకొంటూ జీవించేవారు. ఒక దశలో ఆ గ్రామం కరవు కాటకాలతో అల్లాడింది. గ్రామస్థులకు కనీసం తాగేందుకు గుక్కెడు నీళ్లు కూడా దొరకని దుస్థితి నెలకొంది. కరవును జయించాలని సంకల్పించిన ముగ్గురు సోదరులు తమ పొలంలో ఉన్న ఏతం బావిని మరింత లోతు చేయాలనుకున్నారు. ఆ మేరకు బావిలో తవ్వుతుండగా ఓ పెద్ద బండరాయి అడ్డుపడింది. దాన్ని తొలగించే యత్నంలో పార రాయికి తగిలి రాయి నుంచి రక్తం చిమ్మింది. రక్తం అంగవైకల్య సోదరులను తాకగానే  వాళ్ల వైకల్యం తొలగింది. జరిగిన ఈ విచిత్రాన్ని తెలుసుకున్న గ్రామస్థులు ఆ స్థలానికి వచ్చి బావిని పూర్తిగా తవ్వి పరిశీలించారు. బావిలో  గణనాథుని  రూపం కన్పించింది. గ్రామస్థులు భక్తిశ్రద్ధలతో దాన్ని పూజించి స్వామివారికి కొబ్బరికాయలు సమర్పించారు. స్వామికి గ్రామస్థులు సమర్పించిన కొబ్బరికాయల నీరు  కాణి భూమి కాణి అంటే ఎకరం పొలం అని అర్థం మేర పారింది. అప్పట్నుంచి విహారపురి గ్రామానికి  కాణిపారకరమ్‌  అన్న పేరు వచ్చింది. కాలక్రమంలో అదే  కాణిపాకం గా మారిందని ప్రశస్తి.



ఈ బొజ్జ గణపయ్య  ప్రమాణాల దేవుడయ్య.

కాణిపాకం వరసిద్ధి వినాయకుడు సత్య ప్రమాణాల దేవుడిగానూ ప్రసిద్ధికెక్కారు. స్వామివారి ఎదుట ఎవరైనా తప్పుడు ప్రమాణం చేస్తే  వారిని స్వామియే శిక్షిస్తాడని భక్తుల ప్రగాఢ విశ్వాసం. వ్యసనాలకు బానిసలైన వారు తాగుడు, దురలవాట్లు స్వామివారి ఎదుట ప్రమాణం చేస్తే వాటికి దూరం అవుతారని భక్తుల నమ్మకం. అసెంబ్లీలో సైతం రాజకీయ నేతలు  కాణిపాకం లో ప్రమాణం చేద్దామా. అని సవాల్‌ విసురుకోవడం స్వామి మహిమను చెప్పకనే చెబుతోంది .

నిత్యం పెరిగే స్వామి   వరసిద్ధి వినాయకుడు నిత్యం పెరుగుతున్నాడు. దీనికి ప్రత్యక్ష నిదర్శనం ఉంది. యాభై ఏళ్లనాటి వెండి కవచం ప్రస్తుతం స్వామివారికి సరిపోవడం లేదు. 2002 సంవత్సరంలో భక్తులు స్వామివారికి విరాళంగా సమర్పించిన వెండి కవచం సైతం ప్రస్తుతం స్వామివారికి ధరింపచేయడం సాధ్యం కావడం లేదు.

కాణిపాకం శివ వైష్ణవ క్షేత్రంగా భాసిల్లుతోంది. ప్రధాన గణనాథుని ఆలయం దగ్గర్నుంచి అనుబంధ ఆలయ నిర్మాణాలకు సంబంధించి విశిష్ట పురాణ ప్రాధాన్యం ఉంది. ఒకే చోట వరసిద్ధి వినాయకస్వామి ఆలయం, మణికంఠేశ్వర, వరదరాజులు, వీరాంజనేయ స్వామి వారి ఆలయాలున్నాయి.

బ్రహ్మహత్యా పాతక నివారణార్థం  స్వయంభువు వరసిద్ధి వినాయకస్వామి గుడికి వాయువ్య దిశగా ఉన్న మణికంఠేశ్వరస్వామి ఆలయం ప్రధాన ఆలయానికి అనుబంధ నిలయం. దీన్ని 11 వ శతాబ్దంలో చోళరాజు కుళొత్తుంగ మహారాజు నిర్మించినట్టు చారిత్రక ఆధారాలున్నాయి. బ్రహ్మహత్యా పాతక నివృత్తి కోసం శివుడి ఆజ్ఞ మేరకు ఈ ఆలయం నిర్మించారట. అద్భుత శిల్పకళ ఈ ఆలయం సొంతం. ఇక్కడ మహాగణపతి, దక్షిణామూర్తి, సూర్యుడు, షణ్ముఖుడు, దుర్గాదేవి విగ్రహాలు ప్రతిష్ఠించారు. ఆలయ గాలి గోపురం, ప్రాకార మండపాల్లో శిల్పకళ ఉట్టిపడే దేవతామూర్తుల ప్రతిమలు భక్తులను విశేషంగా ఆకట్టుకుంటాయి. లోపల మరగదాంబిక అమ్మవారి గుడి ఉంది. ఇక్కడ సర్పదోష నివారణ పూజలు చేస్తారు. ఏటా అమ్మవారి ఆలయంలో విజయదశమి వేడుకలు ఘనంగా నిర్వహిస్తారు.

దక్షిణామూర్తికి ప్రత్యేక పూజలు  మణికంఠేశ్వరస్వామి ఆలయంలో ప్రతి గురువారం దక్షిణామూర్తికి ప్రత్యేకపూజలు నిర్వహిస్తారు. ప్రత్యేక అభిషేకం, అర్చనలు చేస్తారు.

సర్పదోష పరిహారార్థం  వరదరాజస్వామి ఆలయ నిర్మాణం.

స్వయంభు వరసిద్ధి వినాయకస్వామి ఆలయానికి వరదరాజస్వామి ఆలయ నిర్మాణం జరిగింది. గణనాథుని ఆలయానికి ఎదురుగా ఉన్న ఈ ఆలయ నిర్మాణానికి సంబంధించి పురాణాల్లో ఓ కథ ప్రచారంలో ఉంది. జనమేజయ మహారాజు చేపట్టిన సర్పయాగ దోష పరిహారానికిగానూ శ్రీ మహావిష్ణువు ఆజ్ఞ మేరకు ఇక్కడ వరదరాజస్వామి ఆలయం నిర్మితమైనట్టు చెబుతారు. ఆలయంలోని మూలవిరాట్‌ ఆకారంలో సుందరశిల్ప కౌశల్యం ఉట్టిపడుతుంది. ఆలయంలో నిత్యం సత్యనారాయణస్వామి వ్రతం నిర్వహిస్తుంటారు.

సబ్‌కా మాలిక్‌ ఏక్‌ అన్న సందేశంతో యావత్‌ మానవాళికి శాంతి సందేశాన్నిచ్చిన సాయి భగవాన్‌ మందిరం మహారాష్ట్రలోని అహ్మద్‌నగర్‌ జిల్లా షిర్డిలో వుంది. ఫకీర్‌ అవతారంలోఅనేక మహిమలు ప్రదర్శించిన సాయినాధుడు ఇప్పటికీ సమాధి నుంచే భక్తులకు అభయమిస్తాడని అసంఖ్యాక సాయి భక్తుల నమ్మకం. సాయి మందిరాన్ని దర్శించుకునేందుకు రోజు వేలాది భక్తులు షిర్డికి వస్తుంటారు.

శ్రద్ధ అంటే విశ్వాసం, భక్తి, సబూరి అంటే ఓర్పు, సాధన సందేశాలతో మానవాళికి అమూల్యమైన శాంతి సందేశాన్ని ఇచ్చారు. సాయినాధుడు ఎక్కడ జన్మించారు అన్న అంశంపై వేర్వేరు వాదనలు వున్నాయి. అహ్మద్‌నగర్‌ జిల్లాలోనే 19 శతాబ్దంలో జన్మించినట్టు కొందరు పర్బానీ జిల్లాలో జన్మించినట్టు మరికొందరు పేర్కొంటారు. అయితే ఈ వాదాలను పక్కనబెడితే హిందూ, ముస్లింల మధ్య సఖ్యతకు కృషి చేసిన మహనీయుల్లో ఆయన అగ్రగణ్యుడు. షిర్డిలోని పాత మసీదు మందిరాన్నే తన నివాసంగా చేసుకొని మత సామరస్యత కోసం శ్రమించారు. ఇప్పుడు ఆ మందిరాన్ని ద్వారకామాయిగా పిలుస్తున్నారు. సమాధి మందిరం పక్కన వున్న గురుస్థానంలో ఆయన కూర్చొనివుండేవారు. తొలిసారిగా 1854లో బాలసాయిని వీక్షించిన గ్రామస్థులు ఆశ్చర్యపోయారు. ఎప్పుడూ ధ్యానంలో వుండే సాయిని అనేక ప్రశ్నలు అడిగేవారు. అనంతరం ఆయన కొంతకాలం కనిపించలేదు.

షిర్డి గ్రామంలోని ఖండోబా మందిరంలో మహాల్సాపతి పూజరిగా వుండేవారు. ఒకసారి సాయి ఆ గ్రామంలోకి తిరిగి ప్రవేశించారు. ఆయనను చూసిన మహల్సాపతి ఆవో సాయి అని ఆహ్వానించారు. దీంతో ఆయన నామం సాయిగా స్థిరపడింది. భగవుంతునికి ఎలాంటి పేర్లు వుండవు. భక్తులు ఏ పేరుతో పిలిస్తే పలుకుతారు అదే రీతిలో సాయిబాబాగా ప్రఖ్యాతిచెందారు. సాయి మహిమలను వీక్షించిన అనేక మంది ఆయన శిష్యులుగా మారారు. మహాల్సాపతి, శ్యామ, హరి సీతారాం, దామోదర్‌  తదితరులు ఆయన శిష్యగణంలో వుండేవారు. స్వామివారి మహిమలు దేశమంతటా వ్యాపించడంతో అనేకమంది భక్తులు షిర్డికి రావడం ప్రారంభించారు. 1918లో ఆయన సమాధి చెందారు. అయితే సమాధినుంచే భక్తులను అభయమిస్తుంటాను అన్న ఆయన దివ్యవ్యాఖ్యల ఫలితంగా షిర్డిక్షేత్రం భక్తజనక్షేత్రంగా మారిపోయింది.

సమాధిమందిర నిర్మాణం  బాబా భక్తులలో నాగ్‌పూర్‌కు చెందిన గోపాల్‌రావు బూటి ఒకరు. ఆయన కలలో స్వామి కనిపించి తనకు సమాధి మందిరాన్ని నిర్మించమని కోరారు. దీంతో బూటి ఆయనకు మందిరాన్ని నిర్మించారు. అదే మనం నేడు చూస్తున్న సమాధి మందిరం. షిర్డి ప్రవేశమే అన్ని పాపాలకు పరిహారం అన్న బాబా సూక్తికి అనుగుణంగా ప్రతిరోజు వేలాదిమంది భక్తులు సాయి సన్నిధానానికి వస్తుంటారు. మందిరప్రవేశంతోనే స్వామి దివ్యమంగళ స్వరూపాన్ని వీక్షిస్తూ దివ్యానుభూతి చెందుతారు. ద్వారకామాయితో పాటు చావడి, గురుస్థానం, నందదీప్‌, లెండి గార్డెన్స్‌  తదితర ప్రాంతాలను మనం చూడవచ్చు. ఈ ప్రదేశాల్లో సాయి నడియాడిన అంశం మనకు గుర్తుకు వస్తే మనస్సులో ఆధ్మాత్మిక భావం అలముకుంటుంది. సాయి సంస్థాన్‌ వారు బాబా వస్తువులతో ప్రత్యేకంగా ఒక ప్రదర్శనశాలను ఏర్పాటుచేశారు. వీటిని కూడా వీక్షించవచ్చు.

కొండగట్టు పుణ్యక్షేత్రం కరీంనగర్‌ జిల్లాకేంద్రం నుంచి 35 కి.మీ.ల దూరంలో ఉంది. వేములవాడ క్షేత్రానికి కేవలం 30 కి.మీల దూరంలో ఉంది. ప్రకృతి సిద్ధంగా వెలసిన పుష్కరిణిలో పుణ్యస్నానాలు ఆచరిస్తే పాపాలు తొలగిపోతాయని విశ్వసిస్తారు. రోగగ్రస్థులు, సంతాన హీనులు అంజన్న సన్నిధిలో 41 రోజులు గడిపితే బాగవుతారని భక్తుల విశ్వాసం.

కోరికలు తీర్చే కొండగట్టు అంజన్న.

దాదాపు ఐదు వందల ఏళ్ల క్రితం కొడిమ్యాల పరగణాలో నివసించే సింగం సంజీవుడు అనే పశువుల కాపరి కొండగట్టు గుట్టలో తన పశువులను మేపుతుండగా ఓ ఆవు తప్పిపోయింది. వెతికి వేసారిన సంజీవుడు చెట్టుకింద సేదతీరుతూ నిద్రలోకి జారుకోగా ఆంజనేయస్వామి కలలోకి వచ్చి కోరంద పొదల్లో వెలసిన తనకు ఎండ, వాన నుంచి రక్షణ కల్పించాలని సూచించి ఆవు జాడ చెప్పాడట. కళ్లు తెరచి చూడగా ఆవు కనిపించడంతో సంజీవుని ఆనందానికికి అవధుల్లేకుండాపోయాయి. భక్తిభావంతో కోరంద ముళ్లపొదలను తొలగించి స్వామివారికి చిన్న ఆలయాన్ని నిర్మించినట్లు చరిత్రకారులు చెబుతారు. నారసింహ వక్త్రంతో వెలసిన కొండగట్టు అంజన్న ఆలయానికి ఈశాన్యభాగంలోని గుహల్లో మునులు తపస్సు ఆచరించినట్లు ఆధారాలున్నాయి. శ్రీరాముడు సీతకోసం లంకకు వెళ్లే సమయంలో ల‌క్ష్మ‌ణుడు మూర్ఛిల్ల‌గా ఆంజనేయుడు సంజీవని పర్వతాన్ని తీసుకొని వస్తుండగా అందులోంచి ఓ ముక్కరాలిపడి కొండగట్టుగా ప్రసిద్ధి పొందిందని మరికొందరు పురాణగాథను చెబుతుంటారు. ఆలయానికి వెళ్లే దారిపక్కన సీతాదేవి రోదించిన‌ట్టు చెప్పే కన్నీటిగుంతలు భక్తులకు దర్శనమిస్తాయి.



ఆలయంలో నిర్వహించే ప్రధాన పర్వదినాలు.

 ఏటా చైత్ర పౌర్ణమిరోజు హనుమాన్‌ చిన్నజయంతి, వైశాఖ బహుళదశమినాడు వచ్చే పెద్ద హనుమాన్‌ జయంతి ఘనంగా నిర్వహిస్తారు. ఈ సందర్భంగా ఆంజ‌నేయ‌స్వామి దీక్ష తీసుకున్న ల‌క్ష‌లాది మంది భ‌క్తులు స్వామిని ద‌ర్శించుకుని ముడుపులు కట్టివెళ్తుంటారు. పెద్ద హనుమాన్‌ జయంతి సందర్భంగా మూడ్రోజులపాటు హోమం నిర్వహిస్తారు.

 ఉగాది పండుగ రోజు స్వామివారి సన్నిధిలో పంచాంగ శ్రవణం జరుగుతుంది.

 చైత్ర శుద్ధనవమి రోజు శ్రీరావమనవమి సందర్భంగా శ్రీ సీతారాముల కల్యాణం కన్నులపండువగా జరుగుతుంది.

 శ్రావణమాసంలో సప్తాహ ఉత్సవాలు ఘనంగా నిర్వహిస్తారు.

 ఏటా ధనుర్మాస ఉత్సవాల్లో భాగంగా నెల రోజులపాటు తిరుప్పావై, గోదారంగనాయకుల కల్యాణం జరుగుతుంది.

 వైకుంఠ ఏకాదశి రోజు ఉత్తరద్వారం ద్వారా భక్తులకు స్వామివారి దర్శనం గావిస్తారు.

 దీపావళి పర్వదినం సందర్భంగా సహస్ర దీపాలంకరణతో ఆలయాన్ని తీర్చిదిద్దుతారు.

 ఆలయ పవిత్రతతోపాటు లోక కల్యాణం నిమిత్తం ఏటా పవిత్రోత్సవాలు నిర్వహిస్తారు.

జగత్‌కల్యాణ సిద్ధికి ఏటా మూడు రోజులపాటు శ్రీ సుదర్శన మహాయాగం జరుపుతారు.





కాంబ్లె ముఠా కన్నేసిందంటే  పురుషుల మెడల్లోని గొలుసులు మాయం కావాల్సిందే. ముఠాలో మొత్తం తొమ్మిది మంది ఉంటారు. చోరీ చేసేందుకు అయిదుగురు బస్సెక్కుతారు. మెడలో గొలుసు ఉన్న వ్యక్తిని లక్ష్యం చేసుకుంటారు. ఫుట్‌బోర్డుపై ఉన్నవారి మెడల్లో నుంచి ఇంకా సులువుగా గొలుసులను దోచేస్తారు. లక్ష్యంగా ఎంచుకున్న వ్యక్తి ముందు ముగ్గురు, వెనుక ఇద్దరు నిల్చుంటారు. మధ్యలో ఉన్న వ్యక్తిని ఊపిరి సలపనంత ఒత్తిడికి గురి చేస్తారు. ఈ క్రమంలో అతను ఏ మాత్రం అప్రమత్తంగా లేకపోయినా వెనుక ఉన్న వ్యక్తి నెమ్మదిగా గొలుసును లాగి పళ్లతో కొరికి, బస్సు కుదుపులకు గురయ్యే సందర్భంలో లాగేస్తాడు. పని కాగానే వచ్చే బస్టాప్‌లో అయిదుగురూ నెమ్మదిగా దిగి జారుకుంటారు.
ఇలా బహిర్గతం  బస్సులో గొలుసులు పోయాయనే ఫిర్యాదులు ఎక్కువగా రావడంపై పోలీసులు దృష్టి సారించారు. బాధితులు చెప్పిన వివరాల మేరకు నిందితుల పోలికలతో పాత నేరస్థుల ఫొటోలు తీయించి బస్టాండ్లలో పెట్టి ప్రచారం చేశారు. ఆ మేరకు శనివారం సాయంత్రం లక్డీకాపూల్‌లోని బస్టాప్‌లో అనుమానితులు ఉండటాన్ని సైఫాబాద్‌ పోలీసులు గుర్తించారు. ఆ బృందం సభ్యులతో పాటు పోలీసులూ బస్సెక్కారు. వంద అడుగులు దూరం వెళ్లగానే సైఫాబాద్‌ ఠాణా ఎదుట బస్సును ఆపి అనుమానితుల్ని అదుపులోకి తీసుకున్నారు. వారిని విచారించగా  కాంబ్లె శ్యామ్‌సుందర్‌ గ్యాంగ్‌ గా చలామణీ¨ అవుతూ ఎనిమిది చోరీలు చేసినట్లు తేలింది. రెండు నెలలుగా ఇలా చోరీలు చేస్తున్నారు. ప్రస్తుతానికి 70 గ్రాములు బంగారం స్వాధీనం చేసుకున్నారు. సొత్తును మహారాష్ట్రకు తీసుకెళ్లి విక్రయిస్తుంటారు.

ఒకే బస్తీకి చెందిన ముఠా  శ్యామ్‌సుందర్‌ గ్యాంగ్‌గా చలామణీ అవున్న ఈ బృందం మల్లేపల్లిలోని అఫ్జల్‌సాగర్‌ మంగార్‌బస్తీకు చెందినదిగా గుర్తించారు. కాంబ్లె శ్యామ్‌సుందర్‌ అలియాస్‌ శ్యామ్‌ 24, కాంబ్లె దశరథ్‌ అలియాస్‌ రాజు 27, కాంబ్లె లక్కీ 20, బి.సాయికుమార్‌ 19, అరుణ్‌ రాజ్‌ గీతా భరత్‌ 19 ఇందులో సభ్యులు. మరో నలుగురు పరారీలో ఉన్నారు. కాంబ్లె శ్యామ్‌సుందర్‌ పాత నేరస్థుడు. ఇతనిపై గతంలో 22 కేసులున్నాయి. పీడీ చట్టం ఏడాది జైలు శిక్ష అనుభవించాడు. జైలు నుంచి విడుదలయ్యాక పది మందితో ముఠాగా ఏర్పడి చోరీలకు పాల్పడుతున్నట్లు పోలీసులు గుర్తించారు. నిందితులను ఆదివారం న్యాయమూర్తి ఎదుట హాజరుపరిచి రిమాండ్‌కు తరలించారు. ఏసీపీ వేణుగోపాల్‌రెడ్డి, ఎస్‌హెచ్‌వో చింతల సైదిరెడ్డి, క్రైం బృందంలోని డీఐ బి.నర్సింహులు, డీఎస్‌ఐ ఎన్‌.ప్రసాద్‌, ఇతర సిబ్బందిని అభినందించారు.

ఇవీ ఇటీవలి ఘటనలు  వెంకట నర్సింహ జనవరి 19న మెహిదీపట్నం వెళ్లే బస్సులో ఉండగా లక్డీకాపూల్‌లో కొందరు గొలుసు చోరీ చేశారు.  జనవరి 21న బంజారాహిల్స్‌లోని రోడ్డు నంబరు 1/12 సమీపంలో రద్దీ బస్సులో మిథున్‌ చక్రవర్తి మెడలోని గొలుసు పోయింది.  హరీశ్‌రెడ్డి ఫిబ్రవరి 9న బస్సులో ఉండగా గొలుసు అదృశ్యమైంది. అదే రోజు శంకర్‌రావు అనే వ్యక్తి రద్దీ బస్సులో గొలుసు పోయినట్లు నాంపల్లి దగ్గర గుర్తించాడు.  ఇటీవల సైఫాబాద్‌లో 4, నాంపల్లిలో 2, నారాయణగూడలో 1 కేసు నమోదయ్యాయి.


అమెరికాలోని అలబామా రాష్ట్రంలో టోర్నడో బీభత్సం సృష్టిస్తోంది. తుపాను తీవ్రతతో అనేక ఇళ్లు ధ్వంసమయ్యాయి. వందల సంఖ్యలో చెట్లు నేలకూలాయి. టోర్నడో ధాటికి ఇప్పటివరకు 14 మంది ప్రాణాలు కోల్పోగా  పలువురు గాయపడ్డారు.

ఆగ్నేయ అలబామాలో టోర్నడో ప్రభావం ఎక్కువగా ఉంది. ఇళ్లు కూలిపోవడంతో పలువురు గల్లంతయ్యారు. అత్యవసర సిబ్బంది వెంటనే రంగంలోకి దిగి సహాయకచర్యలు చేపట్టారు. శిథిలాల కింద చిక్కుకున్నవారిని కాపాడేందుకు యత్నిస్తున్నారు. ఇప్పటివరకు 14 మంది మృతిచెందినట్లు స్థానిక అధికారులు వెల్లడించారు. మృతుల్లో చిన్నారులు కూడా ఉన్నారు. కాగా  మృతుల సంఖ్య మరింత పెరిగే అవకాశమున్నట్లు అధికారులు భావిస్తున్నారు. పలువురు గాయపడగా  వారిని స్థానిక ఆసుపత్రికి తరలించి చికిత్స అందిస్తున్నారు. చెట్లు కూలి రోడ్లపై పడటంతో రాకపోకలకు అంతరాయం ఏర్పడింది. పలు ప్రాంతాల్లో విద్యుత్‌ సరఫరా కూడా నిలిచిపోయినట్లు అధికారులు తెలిపారు. జార్జియా, ఫ్లోరిడా, దక్షిణ కరోలినా ప్రాంతాల్లోనూ టోర్నడో హెచ్చరికలు జారీ చేశారు. సోమవారం మరో టోర్నడో కూడా వచ్చే అవకాశాలున్నట్లు తెలిపారు.

పుల్వామా ఉగ్ర దాడికి ప్రతీకారంగా ఇటీవల పాక్‌ ఉగ్రస్థావరాలపై భారత్‌ మెరుపు దాడులు చేపట్టినప్పటికీ తనకు ఇంకా కోపం చల్లారలేదని అంటున్నారు బాలీవుడ్‌ నటి కంగనా రనౌత్‌. ఆదివారం ఓ ఆంగ్ల మీడియా నిర్వహించిన సమావేశంలో పలువురు బాలీవుడ్‌ సినీ ప్రముఖులు పాల్గొన్నారు. ఈ సందర్భంగా కంగన తన బాలీవుడ్‌ ప్రయాణం గురించి, బంధుప్రీతి గురించి, భారత వైమానిక దళం చేపట్టిన మెరుపు దాడుల గురించి చర్చించారు.  కొన్ని రోజుల క్రితం పలు మీడియా వర్గాలు భారత వైమానిక దళం చేపట్టిన సర్జికల్‌ స్ట్రయిక్స్‌ గురించి నన్ను ప్రశ్నించాయి. దీనిపై నేను స్పందిస్తూ  పాకిస్థాన్‌ సర్వనాశనమైపోవాలని అన్నాను. ఆ సమయంలో నాకే కాదు ప్రతీ భారతీయుడికీ అలాగే అనిపిస్తుంది. కేవలం పాకిస్థానీయులను సినిమా పరిశ్రమ నుంచి బ్యాన్‌ చేస్తే సరిపోదు. అసలు ఆ దేశాన్నే అంతం చేసేయాలి. గత కొన్ని శతాబ్దాలలో ఇలాంటి ఘోర ఉగ్ర దాడి పుల్వామాను ఉద్దేశిస్తూ జరిగి ఉండదని నా అభిప్రాయం. మనం మెరుపు దాడులు చేపట్టి బుద్ధిచెప్పినప్పటికీ పుల్వామా దాడి గాయం మన గుండెల్లోనే ఉండిపోతుంది. నేను అనే ప్రతీ మాట సరైనది కాకపోవచ్చు. నిజాయతీగా చెప్పాలంటే పుల్వామా దాడి గురించి తెలీగానే నాకు వెంటనే సరిహద్దు వద్దకు వెళ్లి ఎవరి నుంచైనా తుపాకీ లాక్కుని ఉగ్రమూకలను కాల్చిపడేయాలన్నంత కోపం వచ్చింది  అంటూ తన అభిప్రాయాన్ని వెల్లడించారు కంగన.


పుల్వామా ఘటనపై కానీ, భారత్‌ చేపట్టిన మెరుపు దాడుల గురించి కానీ బాలీవుడ్‌ నటుడు రణ్‌బీర్‌ కపూర్‌ స్పందించలేదు. దీనిపై కంగన స్పందిస్తూ  అతనోన బాధ్యతలేని పౌరుడని మండిపడ్డారు.  అతనెందుకు మాట్లాడతాడు. తాగడానికి నీరు, వాడుకోవడానికి 24 గంటలూ విద్యుత్‌ లభిస్తోందిగా. ఓ స్టార్‌ హీరో అయివుండి ఆయన పబ్లిక్‌కి ఈ విషయాలపై అవగాహన కల్పించాలి. రణ్‌బీర్‌లాంటి ఎందరో నటులు ఈ దేశానికి మంచి చిత్రాలను అందించారు. కానీ ఏం లాభం దేశం పట్ల బాధ్యతనేదే లేదు  అంటూ ఆగ్రహం వ్యక్తం చేశారు.

పని చేస్తున్న బ్యాంకులో నగదును తస్కరిస్తున్న ఓ ఉద్యోగిపై ఆర్జీఐఏ ఠాణా పోలీసులు కేసు నమోదు చేశారు. రూ.17లక్షల నగదును కాజేసినట్లు బ్యాంకు అధికారుల విచారణలో తేలింది. సదరు ఉద్యోగిని విధుల నుంచి తొలగించారు. పోలీసులు తెలిపిన కథనం ప్రకారం  శంషాబాద్‌, మధురానగర్‌లో ఉంటున్న షేక్‌ మక్బూల్‌బాషా కొంత కాలంగా ఎస్బీఐ శంషాబాద్‌ ఎస్బీహెచ్‌ బ్రాంచ్‌లో క్యాషియర్‌గా విధులు నిర్వర్తిస్తున్నాడు. బ్యాంకు మేనేజరు, క్యాషియర్‌ కలిసి జాయింట్‌ పాస్‌వర్డ్‌తో ఏటీఎం యంత్రంలో నగదును నింపుతుంటారు. ఏటీఎం యంత్రంలో నగదును నింపే క్రమంలో క్యాషియర్‌ మక్బూల్‌ బాషా పెద్ద నోట్ల కట్టలను పెట్టకుండానే పెట్టినట్లు దస్త్రాల్లో నమోదు చేస్తుండే వాడు. రూ.17లక్షలకు పైగా నగదు మాయం కావడంతో బ్యాంకు అధికారులు అతనిపై కేసు నమోదు చేసి దర్యాప్తు జరుపుతున్నారు.


కేరళలోని తిరువనంతపురంలో కొలువైన అనంత పద్మనాభస్వామికి ఏడాది పొడవునా రకరకాల ఉత్సవాలు జరుగుతుంటాయి. అలాంటిదే పెయింకుని సంబరం. ఏటా సూర్యుడు మీనరాశిలో సంచరించే మాసంలో పది రోజుల పాటు దీనిని నిర్వహిస్తారు. ప్రతి రోజూ ఓ ప్రత్యేక కార్యక్రమం



















































 నిర్వహిస్తారు. తొమ్మిదో జరిగే పళ్లివెట్ట ఉత్సవంలో భాగంగా ట్రావెన్‌కోర్‌ రాజు విల్లంబులు ధరించి ఆలయ ప్రాంగణంలో కొబ్బరి కాయలను గురి చూసి కొడతారు. మరోవైపు పంచపాండవుల భారీ విగ్రహాలను తయారు చేసి ఆలయ వీధుల్లో ఘనంగా ఊరేగిస్తారు. ఈ విగ్రహాల ముందు కేరళ సంప్రదాయ నృత్యాలు, వాద్యహోరు కొనసాగుతాయి. చివరి రోజు విగ్రహాలను సముద్రంలో నిమజ్జనం చేస్తారు. పెయింకుని ఉత్సవాలను చూసేందుకు కేరళతో పాటు దేశవిదేశాల నుంచి పర్యాటకులు వస్తుంటారు.

ఉదయం 6 గంటలు  విశాఖపట్టణం రైల్వే స్టేషన్‌  ప్లాట్‌ఫామ్‌పై ప్రజలు గుంపులు గుంపులుగా ఉన్నారు. అందరి ఎదురుచూపులూ కిరండూల్‌ ప్యాసింజర్‌ గురించే  అరకు అందాలు చూడాలనుకునే పర్యాటకులకు అంతకుముందే  అద్భుతమైన దృశ్యాలను చూపిస్తుందీ రైలు. సొంత వాహనాలు ఉన్నా  రైలు ప్రయాణానికే మొగ్గు చూపుతారంతా. రైలు కదిలింది మొదలు  ప్రతిక్షణం ఓ అద్భుతమే.



విశాఖపట్టణం నుంచి 30 కిలోమీటర్లు దాటాక తర్వాత అసలైన ప్రయాణం మొదలవుతుంది. ఓవైపు కొండలు  ఇంకోవైపు లోయలు  రివ్వున వీచే చల్లగాలి  ప్రతి దృశ్యం మనోహరమే. ఈ వింతల నుంచి తేరుకోకముందే  చిమ్మచీకటి కమ్మేస్తుంది. రైలు శబ్దంలో లయ మారుతుంది. అంతలోనే మళ్లీ వెలుగు  ఇంతలోనే మళ్లీ చీకటి  ఇలా చీకటివెలుగుల కౌగిలిలో ప్రయాణం సాగిపోతుంది. ఈ మార్గంలో బొద్దవర గ్రామం నుంచి కరకవలస వరకు 70 కిలోమీటర్ల దూరంలో 52 సొరంగాలు ఉంటాయి. 150 మీటర్ల నుంచి కిలోమీటర్‌ పొడవున్న సొరంగాలు కూడా ఉన్నాయి. వీటి గుండా రైలు దూసుకుపోతున్నప్పుడు ప్రయాణికుల కేరింతలు సొరంగాల్లో ప్రతిధ్వనిస్తాయి. ఇదే రైలులో అద్దాల బోగీ విస్టాడోమ్‌ ఒకటుంటుంది. అందులో ప్రయాణం మరింత ఆనందంగా సాగుతుంది. ఈ బోగీలో ప్రయాణించాలంటే ముందస్తుగా టికెట్‌ బుక్‌ చేసుకోవాల్సిందే.




అరకులోయకు వెళ్లే ప్రయాణికులు ముందుగా బొర్రా గుహలకు చేరుకుంటారు. సముద్రమట్టానికి 800 మీటర్ల ఎత్తున ఉండే ఈ గుహలు 150 మిలియన్‌ సంవత్సరాల కిందట ఏర్పడ్డాయని చెబుతారు. గుహల పైకప్పులోని సున్నపు రాయి కరిగి బొట్లుబొట్లుగా కింద పడి  అందులోని నీరు ఆవిరై సున్నపురాయి మిగిలి విచిత్ర ఆకృతులు ఏర్పడ్డాయి. శివలింగం, తల్లీకూతుళ్లు, రాక్షసబల్లి వంటి రూపాలు ఆశ్చర్యం కలిగిస్తాయి. బొర్రా గుహల నుంచి అరకు వెళ్లే దారిలో ప్రకృతి సౌందర్యం మనసును హత్తుకుంటుంది. చాలామంది ప్రైవేట్‌ ట్యాక్సీల్లో అరకు బాట పడతారు. వెళ్తూవెళ్తూ ముందుగా బొర్రాగుహలకు ఏడు కిలోమీటర్ల దూరంలోని కటికి జలపాతాన్ని సందర్శిస్తారు. ఇక్కడ గోస్తనీ నదీ జలాలు 50 అడుగుల ఎత్తు నుంచి దూకుతూ అలరిస్తాయి. దీనికి 18 కిలోమీటర్ల దూరంలోని తాడిగూడెం జలపాతం కూడా సందర్శనీయ స్థలమే.




తాడిగూడెం తర్వాత అనంతగిరి కొండలు ప్రారంభమవుతాయి. ఏపుగా పెరిగిన సిల్వర్‌ ఓక్‌ చెట్లు దర్శనమిస్తాయి. చెట్లకు దట్టంగా మిరియాల పొదలు అల్లుకొని ఉంటాయి. కనుచూపుమేరలో విస్తరించిన కాఫీ తోటలు మరింత ఆహ్లాదాన్నిస్తాయి. అనంతగిరి కొండలు దాటాక అసలైన దృశ్యం కంటపడుతుంది. కొండల నడుమనున్న విశాలమైన మైదానాల్లో విరిసిన పసుపుపచ్చని వలిసె పూలు తారసపడతాయి. సెప్టెంబరు నుంచి డిసెంబరు మధ్య కాలంలో ఈ పంట వేస్తారు. నవంబరు రాకతో  ఆ ప్రాంతమంతా పూలవనంగా మారిపోతుంది. కేవలం ఈ పూలను చూసేందుకే అరకు వచ్చే పర్యాటకులూ ఉంటారంటే అతిశయోక్తి కాదు. కాసేపు ఇక్కడ ఫొటోలు దిగి, కబుర్లాడి ముందుకు కదులుతారు. మరో 12 కిలోమీటర్లు ప్రయాణిస్తే అరకులోయ వస్తుంది. చుట్టూ పచ్చదనం, ఆహ్లాదకరమైన వాతావరణం చూడగానే జీవితాంతం అరకులోనే ఉండిపోతే బాగుండు అనే భావన కలుగుతుంది.



గతేడాది అరకులో మొదటిసారి బెలూన్‌ ఫెస్టివల్‌ నిర్వహించారు. 2019 జనవరిలో అరకులోయ మరోసారి బెలూన్‌ ఉత్సవానికి వేదిక అవుతోంది. హాట్‌ బెలూన్స్‌లో గగనతలానికి వెళ్లగానే  కొండలు, లోయల్లో దాగున్న అందాలన్నీ కంటపడతాయి. గత ఏడాది 16 బెలూన్లు  పర్యాటకులకు ఆనందాన్ని పంచితే  ఈసారి బెలూన్ల సంఖ్య పెరగనుంది. అంతెత్తు నుంచి కాఫీ తోటలు, గిరిజన గ్రామాల సందర్శన గొప్ప అనుభూతినిస్తుంది.


అరకు ప్రయాణానికే కాదు  విశాఖ విహారానికీ ఇది అనువైన సమయం. డిసెంబరు నెలలో సాగర నగరం పలు కార్యక్రమాలకు వేదిక కానుంది.

విశాఖపట్టణం కేంద్రంగా ఏటా డిసెంబర్‌ 4న నిర్వహించే నావికా దినోత్సవం ఆద్యంతం ఉత్సాహంగా సాగుతుంది. 1971లో ఇండో పాక్‌ యుద్ధంలో భాగంగా భారత నౌకాదళం కరాచీ హార్బర్‌పై దాడి చేసింది. దీనికి గుర్తుగా ఏటా ఈ కార్యక్రమాన్ని నిర్వహిస్తున్నారు. రామకృష్ణ తీరంలో నావికా దళం చేసే విన్యాసాలు, యుద్ధనౌకల దాడులు, శతఘ్నుల మోతలు అమితంగా ఆకట్టుకుంటాయి.


ఆంధ్రప్రదేశ్‌ రాష్ట్ర ప్రభుత్వ పండగగా గుర్తింపు పొందిన విశాఖ ఉత్సవాలు డిసెంబరులో జరగనున్నాయి. మూడు రోజులు జరిగే ఉత్సవాల నేపథ్యంలో నగరంలోని ప్రముఖ పర్యాటక కేంద్రాలను సుందరంగా ముస్తాబు చేస్తారు. తీరంలో విద్యుద్దీపాలు కాంతులీనుతుంటాయి. ఆర్కేబీచ్‌ ప్రధాన కేంద్రంగా జరిగే ఉత్సవాల్లో జానపద, సాంస్కృతిక కార్యక్రమాలతో పాటు దేశవిదేశీ కళాకారుల ప్రదర్శనలు ఉంటాయి.
పారాగ్లైడింగ్‌, పారామోటరింగ్‌, స్కూబా డైవింగ్‌ వంటి సాహస క్రీడలు పర్యాటకులను అలరిస్తాయి. నగర విహారానికి ప్రత్యేక ప్యాకేజీలు కూడా అందుబాటులో ఉంటాయి.



 అరకులో గిరిజన మ్యూజియం ప్రత్యేక ఆకర్షణ. గిరిజనుల జీవితం ప్రతిబింబించేలా రూపొందించిన ఆకృతులు భలేగా ఉంటాయి. పిల్లల ఆటవస్తువులు, అలంకరణ సామగ్రి, వివిధ పరికరాలు ఇక్కడ అమ్ముతారు.
 గిరిజన సంక్షేమ శాఖ, ఆంధ్రప్రదేశ్‌ ప్రభుత్వం సంయుక్తంగా ఏర్పాటు చేసిన బొటానికల్‌ ఉద్యానవనం కూడా పర్యాటకులను విశేషంగా ఆకట్టుకుంటోంది. 252 రకాల అరుదైన మొక్కలను ఇక్కడ చూడొచ్చు.

ఆకాశ దేశాన  మేఘాల బారులను చూసి ఎవరికివారు ఏవో రూపాలు ఊహించుకుంటారు. క్షణానికో ఆకృతి దాల్చే మబ్బుల్లో వింతలు కనిపించడం మామూలే. శతాబ్దాలుగా  ఆ మాటకొస్తే యుగాలుగా ఏ కదలికా లేకుండా  చడీచప్పుడు చేయకుండా  ఓ చోట పడి ఉన్న గండశిలల్లోనూ అపురూప శిల్పాలు దర్శనమిస్తే . ఆశ్చర్యమే. అద్భుతమే.. ఆ విచిత్రాకృతులు ఈజిప్ట్‌లోనో  గ్రీస్‌లోనో ఉన్నాయనుకునేరు. మన దగ్గరే  తెలంగాణలోని జయశంకర్‌ భూపాలపల్లి జిల్లాలో ఉన్న పాండవుల గుట్టల్లో ప్రతిష్ఠితమయ్యాయీ ఎవరూ చెక్కని  చక్కని శిల్పాలు.



నిన్నటి వరకు ఓ పల్లె శివారులో ఉన్న సాధారణ గుండ్లు. పాండవులకు ఆతిథ్యమిచ్చాయని చెప్పే గుహలు. ఔత్సాహిక యాత్రికుల సాహసాలకు అడ్డాగా పేరొందిన గుట్టలు. ఇప్పుడు ఇక్కడ ప్రతి శిలా ఓ శిల్పం. ప్రతి రాయీ అపురూపం. జయశంకర్‌ భూపాలపల్లి జిల్లా రేగొండ మండలం తిరుమలగిరి శివారు రావులపల్లిలో ఉన్న పాండవుల గుట్టల్లో  గుట్టలు గుట్టలుగా కళాకృతులు పోగై ఉన్నాయి. కొన్ని కిలోమీటర్ల మేర విస్తరించి ఉన్న సున్నపురాయి గుట్టలు వేల సంవత్సరాల కిందట ఏర్పడ్డాయి. ఉలి అలికిడి లేకుండానే  ఈ రాళ్లు జవరాళ్లుగా ఓ చోట, నత్తగూళ్లుగా ఇంకోచోట, సింగమల్లే మరోచోట  దర్శనమిస్తున్నాయి. రామచిలుక, డాల్ఫిన్‌, నంది, మొసలి, రాజు ఇలా పదుల ఆకృతుల్లో కనిపిస్తూ అబ్బురపరుస్తున్నాయి. వీటితో పాటుగా ఈ గుట్టల్లో శిలాయుగపు కాలంలో చెట్ల పసరుతో వేసిన చిత్రాలు ఇప్పుడు కూడా చూడొచ్చు. ఎన్నో గౌతమ్‌ సాఫ్ట్‌వేర్‌ ఉద్యోగి. మంచి జీతం. చక్కని భార్య. ముత్యాల్లాంటి పిల్లలు. ఇన్నున్నా  పని ఒత్తిడి, నగర జీవితం కంటి మీద కునుకును దూరం చేశాయి. వారాంతంలో సొంతూరుకో, చిన్న టూరుకో వెళ్లొచ్చినా  బతుకు బండి గాడీలో పడటం లేదు. గౌతమ్‌ తీరు గమనించిన అతడి బాస్‌  ఓ రోజు అతడ్ని తన చాంబర్‌కు పిలిచాడు.  గౌతమ్‌. మలేసియాలో మన క్లయింట్‌కు ఏదో సమస్యట. నువ్వో పది రోజులు వెళ్లాలి  అన్నాడు. మనవాడు ఇంకా డీలా పడిపోయాడు.  హై మ్యాన్‌. ఫ్యామిలీతో వెళ్లోయ్‌. పనిలో పనిగా లాంగ్‌ ట్రిప్‌ కూడా కానిచ్చేసెయ్‌. ఖర్చులు కంపెనీవే.  అన్నాడు.

కార్పొరేట్‌ కొలువుల్లో ఈ ట్రెండు నడుస్తోందిప్పుడు. ఉద్యోగికి పనిలోనే లీజర్‌ ఇవ్వడమన్నమాట. ఇదే బీ లీజర్‌. మానవ వనరులను మరింతగా ఉపయోగించుకోవడానికి ఈ విధానాన్ని అనుసరిస్తున్నాయి బహుళ జాతి సంస్థలు. ఉద్యోగులకు వారం, రెండువారాల పాటు ఇతర ప్రాంతాల్లో బాధ్యతలు అప్పగించి  కుటుంబంతో వెళ్లి రావడానికి అనుమతిస్తున్నాయి. అంతేకాదు ప్రయాణం, వసతి ఖర్చులూ భరిస్తున్నాయి. పనిలో గజిబిజీగా తయారైన ఉద్యోగుల జీవితాల్లో చిన్న మార్పు కోసం బీ లీజర్‌కు శ్రీకారం చుట్టాయి కంపెనీలు. ఉద్యోగి స్థాయిని బట్టి విధినిర్వహణ విహార యాత్రలకు అవకాశమిస్తున్నాయి.

పాశ్చాత్య దేశాల్లో విస్తృతంగా అమల్లో ఉన్న బీ లీజర్‌ ట్రెండ్‌  మన దగ్గరా మొదలైంది. స్వామి కార్యం చక్కబెడుతూనే స్వకార్యం సిద్ధించుకోవడమే దీని ఉద్దేశం. కంపెనీ నిర్దేశించిన ప్రాంతానికి వెళ్లాక  బాస్‌ అప్పగించిన పనులు వీలైనంత త్వరగా పూర్తి చేసి  తర్వాత సమయమంతా కుటుంబంతో గడిపేయొచ్చు. అక్కడున్న పర్యాటక కేంద్రాలన్నీ చుట్టి రావొచ్చు. సాంకేతికత అరచేతిలో ఇమిడిపోతున్న వేళ  ఆఫీసు పనులు చేయడానికి నాలుగు గోడల అడ్డుంకులు ఉండాలా చెప్పండి. అందుకే విహార ప్రాంతాల్లో కుటుంబంతో జాలీగా గడుపుతూ  వీలు చిక్కినప్పుడల్లా అప్పగించిన పని పడుతున్నారు. ఇంకొన్ని సంస్థలు ఎక్కడికి వెళ్లాలన్నది ఉద్యోగుల ఇష్టానికే వదిలేస్తోంది. వెకేషన్‌ పూర్తయ్యేనాటికి తనకు అప్పగించిన పనిని దిగ్విజయంగా పూర్తి చేయడంతో పాటు పునరుత్సాహంతో తిరుగు ప్రయాణం అవుతున్నారు.విశేషాలున్న ఈ ప్రాంతాన్ని పర్యాటక కేంద్రంగా తీర్చిదిద్దుతున్నారు. రాక్‌క్లైంబింగ్‌, ర్యాపెలింగ్‌, ట్రెక్కింగ్‌ కూడా నిర్వహిస్తున్నారు. నైట్‌ క్యాంప్‌లు కూడా ఏర్పాటు చేస్తున్నారు.


నిద్ర తక్కువైతే ఊబకాయం, గుండెజబ్బు, కుంగుబాటు  చివరికి అకాల మరణం వంటి ముప్పులు పెరుగుతాయన్న విషయం తెలిసిందే. అయితే అతిగా నిద్రపోయినా ఇలాంటి ముప్పులు పొంచి ఉంటున్నాయని అధ్యయనాలు పేర్కొంటున్నాయి. అప్పట్లో తైవాన్‌కు చెందిన 4 లక్షల మంది నిద్ర తీరుతెన్నులపై ఏడేళ్ల పాటు పరిశోధకులు అధ్యయనం చేశారు. రాత్రిపూట 6 8 గంటల సేపు నిద్రపోయే వారితో పోలిస్తే 4 గంటల కన్నా తక్కువసేపు నిద్రపోయేవారికి గుండెజబ్బు ముప్పు 34 శాతం
ఎక్కువగా ఉంటున్నట్టు గమనించారు. అంతేకాదు  తక్కువసేపు నిద్రపోయినవారి మాదిరిగానే 8 గంటల కన్నా ఎక్కువసేపు నిద్రపోయినవారికీ గుండెజబ్బు ముప్పు 35 శాతం పెరుగుతున్నట్టు తేలింది. అతిగా నిద్రపోయేవారికి పక్షవాతం, మధుమేహం వచ్చే అవకాశం ఎక్కువగా ఉంటున్నట్టు మరికొన్ని అధ్యయనాలు కూడా ఘోషిస్తున్నాయి.  ఆ  అవన్నీ యాదృచ్ఛికంగా జరిగి ఉంటాయి లెండి  వాళ్లంతా ఆరోగ్యం సరిగా లేకపోవటం వల్లే ఎక్కువసేపు నిద్రపోయి ఉండొచ్చు  అని పెదవి విరుస్తున్నారేమో. ఇదీ గమనించాల్సిన విషయమే. కాకపోతే అతి నిద్ర మూలంగా డీఎన్‌ఏ సైతం మారిపోతున్నట్టు 2014లో నిర్వహించిన ఒక అధ్యయనం పేర్కొంటోంది. జన్యుపరంగా కుంగుబాటు వచ్చే అవకాశం గలవారి నిద్ర తీరుతెన్నులను ఇందులో పరిశీలించారు. రాత్రిపూట 7 9 గంటల సేపు నిద్రపోయేవారిలో 27 శాతం మందికి కుంగుబాటు లక్షణాలు పొడసూపగా  7 గంటల కన్నా తక్కువ, 9 గంటల కన్నా ఎక్కువసేపు నిద్రపోయేవారిలో సుమారు 50 శాతం మందిలో కుంగుబాటు లక్షణాలు కనబడటం గమనార్హం. అంటే తగినంత నిద్రలేకపోయినా, అతిగా నిద్రపోయినా డీఎన్‌ఏ మారటానికి దారితీస్తోందన్నమాట. మరి మనకు ఎంత నిద్ర అవసరం. ఎప్పుడు ఎక్కువ. ఎప్పుడు తక్కువ. అనేగా మీ సందేహం. ఇది రకరకాల అంశాల మీద ఆధారపడి ఉంటుంది. ముఖ్యంగా వయసు చాలా కీలకం. సాధారణంగా పెద్దవాళ్లు రాత్రిపూట 7 9 గంటల సేపు నిద్రపోవటం మంచిదన్నది నిపుణుల సూచన. కొందరికి 6 లేదా 10 గంటల నిద్ర కూడా అవసరపడొచ్చు. ఏదేమైనా ఉదయం పూట లేచాక తలనొప్పి, వెన్నునొప్పి, మగత వంటి ఇబ్బందులేవీ లేకుండా హాయిగా, హుషారుగా ఉన్నామనే భావన కలిగితే కంటి నిండా నిద్రపోయినట్టే అనుకోవచ్చు. ఒకవేళ తగినంతసేపు నిద్రపోవటం లేదని అనిపిస్తుంటే రోజూ ఒకే సమయానికి నిద్రపోవటం, ఒకే సమయానికి లేవటం అలవాటు చేసుకోవటం ఉత్తమం. దీంతో అటు తక్కువ కాకుండా  ఇటు ఎక్కువ కాకుండా చూసుకోవచ్చు. ఆరోగ్యాన్ని  కంటి నిండా  కాపాడుకోవచ్చు.

మధుమేహంతో బాధపడుతున్నారా. కిళ్లీ నమిలే పాన్‌ అలవాటు కూడా ఉందా. అయితే వెంటనే మానెయ్యండి. ఇది జీవక్రియలపై విపరీత ప్రభావం చూపుతోందని, నడుం చుట్టుకొలత పెరగటానికి దారితీస్తోందని భారతీయ వైద్యుల సంఘం పత్రికలో ప్రచురితమైన కథనం హెచ్చరిస్తోంది. సాధారణంగా మధుమేహ నియంత్రణలో ఆహారం, వ్యాయామం మీద ప్రత్యేకంగా దృష్టి పెడుతుంటారు. అయితే మార్చుకోదగిన జీవనశైలి అంశాల్లో కిళ్లీ అలవాటును కూడా పరిగణనలోకి తీసుకోవాలని వైద్య నిపుణులు అభిప్రాయపడుతున్నారు. కిళ్లీతో మధుమేహ ముప్పు పెరుగుతున్నట్టు తైవాన్‌ అధ్యయనంలో బయటపడటం  కిళ్లీలో వాడుకునే వక్కలతో నడుం చుట్టుకొలత పెరుగుతున్నట్టు బ్రిటన్‌ అధ్యయనంలో తేలటం గమనార్హమని వివరిస్తున్నారు. ప్రత్యేకించి యువతరంలో మధుమేహానికీ కిళ్లీ నమలటానికీ సంబంధం ఉంటుండటం మరింత ఆందోళన కలిగిస్తోందనీ చెబుతున్నారు. అందువల్ల మధుమేహంతో బాధపడేవారికి కిళ్లీ అలవాటు కూడా ఉందేమో చూడటం తప్పనిసరని  ఒకవేళ కిళ్లీ అలవాటు వదల్లేని స్థితిలో ఉంటే మానసిక నిపుణులకూ సిఫారసు చేయాలని సూచిస్తున్నారు.
 పాన్‌ అలవాటుతో కిడ్నీలో రాళ్లు ఏర్పడే ముప్పు సైతం పెరుగుతున్నట్టు మరో అధ్యయనం పేర్కొంటోంది. ఇందుకు తమలపాకుల మీద రాసే సున్నం కారణం కావొచ్చని భావిస్తున్నారు. వక్కలు తినేవారిలో దీర్ఘకాల కిడ్నీజబ్బు కూడా ఎక్కువగానే కనబడుతోంది. పొగ అలవాటు, మద్యపానం, మధుమేహం వంటి ఇతరత్రా ముప్పు కారకాలను మినహాయించినా వక్కలతో దీర్ఘకాల కిడ్నీ జబ్బు ముప్పు కనబడుతుండటం గమనార్హం. అంతేకాదు, వక్కలు ఎక్కువగా తినేవారిలో విటమిన్‌ డి స్థాయులు కూడా తక్కువగానే ఉంటున్నట్టు తేలటం విశేషం.


మాటలు ఆలస్యంగా రావటం, ఇప్పటికీ చెడ్డీలో మూత్రం పోసుకోవటం వంటివి చూస్తుంటే ముందుగా మీ పిల్లాడి బుద్ధి కుశలతను  ఇంటెలిజెన్స్‌ కోషెంట్‌ఐక్యూ పరీక్షించటం ఎంతైనా అవసరమని అనిపిస్తోంది. ఇందులో వయసుకు తగ్గట్టుగా తెలివి తేటలు ఉన్నాయోలేవో పరిశీలించి విశ్లేషిస్తారు. ఐక్యూ తక్కువగా ఉన్న పిల్లల్లో ఎదుగుదల కుంటుపడుతుంది. అంటే మొట్టమొదటిసారి కూచోవటం, నిలబడటం, తప్పటడుగులు వేయటం, మాటలు రావటం వంటివి ఆలస్యమవుతాయన్నమాట. మీరు మాటలు ఆలస్యమయ్యాయని తెలిపారు గానీ మిగతా వివరాలేవీ రాయలేదు. నిజానికి కొందరిలో ఇలాంటి ఎదుగుదల మార్పులు ఆలస్యమయ్యాయో లేదో అనేది అర్థం చేసుకోవటం సాధ్యం కాదు కూడా. ఇలాంటి పరిస్థితుల్లో తోబుట్టువులు  ముఖ్యంగా ముందు పుట్టిన పిల్లలను లేదా అదే వయసు తోటి పిల్లలతో పోల్చి చూడాల్సి ఉంటుంది. ఒకవేళ మీ అబ్బాయి వయసు 8 సంవత్సరాలైనా మానసిక ఎదుగుదల 4 ఏళ్ల పిల్లల స్థాయిలోనే ఉండి ఉంటే చెడ్డీలోనే మూత్రం పోసుకోవటం వంటివి చేసే అవకాశముంది. అలాగే అల్లరి కూడా బాగా చేస్తున్నాడని అంటున్నారు. అందువల్ల ఏకాగ్రతను దెబ్బతీసే అతి చురుకుదనం ఏడీహెచ్‌డీ సమస్య కూడా ఉందేమో కూడా చూడాల్సి ఉంది. ఏడీహెచ్‌డీ పిల్లలు ఒకదగ్గర కుదురుగా కూచోరు. దేని మీదా మనసు పెట్టలేరు. విచక్షణ లేకుండా, అనాలోచితంగా వేడి వస్తువులను ముట్టుకోవటం, రోడ్ల మీద పరుగెత్తటం  పుస్తకాలు, నోట్లు చించివేయటం వంటి పనులు చేస్తుంటారు. వద్దన్నా వినరు. ఎప్పుడూ పరధ్యానంగా ఉంటుంటారు. వస్తువులను ఎక్కడో పెట్టి మరచిపోతుంటారు. హోంవర్క్‌, స్కూల్‌వర్క్‌ల్లో చిత్రమైన తప్పులు చేస్తుంటారు. అంతేకాదు  ఐక్యూ తక్కువున్న పిల్లలు అతి చురుకుదనంతోనూ ప్రవర్తిస్తుంటారు. అందువల్ల మీరు ఒకసారి పిల్లల మానసిక నిపుణులను సంప్రతించటం మంచిది. బుద్ధి కుశలతను విశ్లేషించి సమస్య ఏంటన్నది నిర్ధరిస్తారు. ఇలాంటివారికి సైకియాట్రిస్ట్‌, సైకాలజిస్ట్‌, ప్రత్యేక నిపుణులు ఒక బృందంగా చికిత్స చేయాల్సి ఉంటుంది. ప్రవర్తన మారటానికి తోడ్పడే బిహేవియర్‌ థెరపీ, మాటలు సరిగా వచ్చేలా చూసే స్పీచ్‌ థెరపీ ఉపయోగపడతాయి. అవసరమైతే తనను తాను గాయపరచుకోకుండా చూసుకోవటానికి, అతి చురుకుదనం తగ్గటానికి మందులు ఇస్తారు.

గర్భధారణ అతి సున్నితమైన ప్రక్రియ. ఒక శరీరం నుంచి మరొక కొత్త శరీరం పుట్టుకొచ్చే సంక్లిష్టమైన ప్రక్రియ. మన కలల ప్రతిరూపాన్ని మన కళ్ల ముందు నిలిపే అద్భుతమైన ప్రక్రియ. ఇది కేవలం శరీరానికి సంబంధించిందే కాదు. మనసుతోనూ ముడిపడిన వ్యవహారం. మనసులో మెదిలిన సంతానేచ్ఛ  శృంగారానుభూతితో ఉద్దీపితమై  అండ, శుక్ర కణాల సంయోగంతో అంకురించి  పిండ రూపాన్ని ధరిస్తుంది. కాబట్టే ఆయుర్వేదం గర్భధారణలో శరీరం, మనసుకు  రెండింటికీ సమ ప్రాధాన్యమిస్తోంది. రైతు పంట పండించటానికి ఉద్యుక్తుడైనట్టుగానే దంపతులు కూడా సంతానోత్పత్తికి అత్యవసరమైన  సామగ్రి ని జాగ్రత్తగా సిద్ధం చేసుకోవాలని నొక్కిచెబుతోంది. అలాగే యోగానుబంధంతోనూ శారీరకంగా, మానసికంగా సంపూర్ణ ఆరోగ్యంతో తొణికిసలాడే సంతానయోగాన్ని సఫలీకృతం చేసుకోవచ్చని ఆశీర్వదిస్తోంది.

అచ్చుమూసను బట్టే ప్రతిమ. అచ్చు సరిగా లేకపోతే ప్రతిమ ఆకారమూ దెబ్బతింటుంది. అచ్చులో పోసే లోహం నాణ్యత దెబ్బతింటే ప్రతిమ దృఢత్వమూ తగ్గుతుంది. ఒకరకంగా గర్భధారణ కూడా ఇలాంటిదే. అండ, పిండాలకు ఆవాసమైన స్త్రీ  శుక్ర కణాలకు నిలయమైన పురుషుల శారీరక, మానసిక అవస్థలు గర్భధారణ మీద, పుట్టబోయే పిల్లల మీద గణనీయమైన ప్రభావాన్ని చూపిస్తాయి. అందరూ కోరుకునేది పండంటి బిడ్డ పుట్టాలనే. మంచి ఆరోగ్యంతో నిండిన, ఇంద్రియాలన్నీ సరిగ్గా ఉన్న, మంచి తెలివితేటలతో కూడిన శిశువును పొందాలనే. మరి సంతానోత్పత్తికి పూనుకునే దంపతులే బలంగా లేకపోతే. ఒత్తిడితో చిత్తవుతుంటే. మానసిక ప్రశాంతత కొరవడితే. ప్రస్తుతం ఎంతోమంది ఎదుర్కొంటున్న సంతాన సమస్యలకు ఇవే మూలం. అందుకే గర్భిణి శాస్త్రం గర్భధారణ విధి విధానాల గురించి ప్రత్యేకంగా చర్చించింది. వీటినే గర్భాదాన సంస్కారంగానూ పేర్కొంటారు. ఒకసారి గర్భం ధరించిన తర్వాత చేసేదేమీ లేదు. శిశువు శరీర సౌష్ఠవం వంటి వాటిని మార్చలేం. ఏవైనా అవకరాలు పొడసూపితే అలాగే స్వీకరించాల్సిందే. అందువల్ల ఇలాంటి ఇబ్బందులు కొని తెచ్చుకోకుండా  సుసంతాన ప్రాప్తి కోసం గర్భధారణకు ముందు నుంచే తగు జాగ్రత్తలు తీసుకోవటం మంచిది. సంతానం కలగటానికి ఆయుర్వేదం పేర్కొంటున్న అవసరమైన  సామగ్రి  గురించి తెలుసుకొని, అవగాహనతో మెలగటం అవసరం.

పిల్లలకు ఆరు నెలలు నిండేంత వరకూ కేవలం తల్లిపాలు మాత్రమే పట్టాలి. ఇది బిడ్డ ఎదుగుదలకు, రోగనిరోధకశక్తి పెంపొందటానికి ఎంతగానో తోడ్పడుతుంది. అయితే బిడ్డ రొమ్ము పట్టటం లేదని కొందరు వాపోతుంటారు. పుట్టిన తర్వాత బిడ్డకు ఆలస్యంగా స్నానం చేయిస్తే ఇలాంటి పరిస్థితి తలెత్తకుండా చూసుకోవచ్చని క్లీవ్‌లాండ్‌ క్లినిక్‌ అధ్యయనం పేర్కొంటోంది. కనీసం 12 గంటల తర్వాత తొలి స్నానం చేయించిన పిల్లలు తల్లిపాలు బాగా తాగుతున్నట్టు, తల్లులు కూడా ఆసుపత్రి నుంచి ఇంటికి వెళ్లాక చనుబాలు ఇవ్వటానికే మొగ్గుచూపుతున్నట్టు బయటపడటం గమనార్హం. ఇలాంటి పిల్లల్లో శరీర ఉష్ణోగ్రత కూడా స్థిరంగా ఉండటం విశేషం. సిజేరియన్‌ కాన్పు అయినవారితో పోలిస్తే సహజకాన్పు అయిన వారిలో దీని ప్రభావం మరింత ఎక్కువగా ఉంటున్నట్టూ తేలింది. దీనికి గల కారణాలేంటన్నది స్పష్టంగా బయటపడలేదు గానీ బిడ్డ తల్లిని, తల్లి బిడ్డను తాకటం  తల్లి వాసన ఇందుకు దోహదం చేస్తుండొచ్చని పరిశోధకులు భావిస్తున్నారు. ఎందుకంటే ఉమ్మనీరు, రొమ్ములు ఒకే వాసన కలిగుంటాయి మరి. ఆలస్యంగా స్నానం చేయించటం ద్వారా బిడ్డ త్వరగా తల్లిని హత్తుకోవటానికి అవకాశం లభిస్తుందని, అలాగే ఉమ్మనీటి వాసనతో కూడిన రొమ్మును పిల్లలు తేలికగా గుర్తించి, పెదాలతో పట్టుకోవటానికి వీలవుతుందని పరిశోధకులు భావిస్తున్నారు. అంతేకాదు  వెంటనే స్నానం చేయిస్తే ఒంట్లో ఉష్ణోగ్రత తగ్గిపోయి బిడ్డకు చలివేస్తుంది. దీంతో శిశువులు త్వరగా అలసిపోతారు. ఫలితంగా రొమ్ము పట్టటానికి అంతగా ఇష్టపడరు. అందువల్ల శిశువులకు వీలైనంత ఆలస్యంగా స్నానం చేయించటమే మంచిదని పరిశోధకులు సూచిస్తున్నారు.


రోజంతా ఆఫీసులో కుర్చీలో కూలబడతాం. తల వంచుకొని మొబైల్‌ఫోన్లను తేరిపార చూస్తుంటాం. సోఫాలో దిగబడి ఎటుపడితే అటు వంగిపోతాం. నడుం, మెడను ఏమాత్రం పట్టించుకోకుండా ఇలాంటి పనులెన్నో చేసేస్తుంటాం. చివరికి  మెడనొప్పి, నడుంనొప్పి బాబోయ్‌  అని బాధ పడుతుంటాం. శరీర భంగిమ సరిగా లేకపోవటం వల్ల ఇలాంటి నొప్పులు మాత్రమే కాదు  నిలబడినప్పుడు తూలిపోవటం, తలనొప్పి, శ్వాస తీసుకోవటంలో ఇబ్బందుల వంటివీ వేధించొచ్చు. మలవిసర్జన సమయంలో సరిగా కూచోకపోతే మలబద్ధకం కూడా తలెత్తొచ్చు. ఆశ్చర్యంగా అనిపించినా మూత్రం లీక్‌ కావటం, ఛాతీలో మంట వంటి సమస్యలూ బయలుదేరొచ్చు.
శరీర భంగిమ సరిగా లేకపోవటం మూలంగా ఒత్తిడితో ముడిపడిన మూత్రం లీక్‌ సమస్య తలెత్తొచ్చు. ఎక్కువసేపు బాగా ముందుకు వంగినప్పుడు కడుపు మీద ఒత్తిడి పెరిగిపోతుంది. దీంతో మూత్రాశయం మీదా ఒత్తిడి పడుతుంది. అంతేకాదు  కటిభాగంలోని కండరాల దృఢత్వమూ దెబ్బతింటుంది. ఇవన్నీ మూత్రాన్ని పట్టి ఉంచే సామర్థ్యం తగ్గిపోయేలా చేస్తాయి. ఫలితంగా నవ్వినా, దగ్గినా తెలియకుండానే మూత్రం లీకయ్యే ముప్పు పెరుగుతుంది.
 ఛాతీలో మంట, అజీర్ణం. భోజనం చేసిన తర్వాత చాలాసేపు ముందుకు వంగిపోతుంటే ఛాతీలో మంట తలెత్తొచ్చు. ఎందుకంటే ముందుకు వంగినపుడు కడుపు మీద ఒత్తిడి పడుతుంది. దీంతో జీర్ణాశయంలోని ఆమ్లం పైకి గొంతులోకి ఎగదన్నుకొని రావొచ్చు. పేగుల్లోంచి ఆహారం కిందికి కదిలే వేగం నెమ్మదించే అవకాశమూ ఉంది. ఫలితంగా జీర్ణప్రక్రియ కూడా ఆలస్యం కావొచ్చు.


వెన్ను నిటారుగా ఉండేలా చూసుకోవటం ముఖ్యం. నిరంతరం నిటారుగా ఉండటం ఎవరికైనా కష్టమే గానీ ఎక్కువసేపు మరీ ముందుకు గానీ వెనక్కు గానీ వంగిపోకుండా చూసుకోవటం మంచిది. ఎప్పుడైనా ముందుకు వంగినట్టు అనిపిస్తే  భుజాలను వదులుగా కిందికి వేలాడేలా చేసి  వెనక్కి లాక్కోవాలి. తలను కూడా వెనక్కి లాక్కోవాలి. ఇప్పుడు కడుపును లోపలికి లాక్కొని ప్యాంటు బొత్తాలు పెట్టుకుంటున్నప్పుడు కడుపును లోపలికి తీసుకున్నట్టుగా కాసేపు అలాగే ఉండాలి. దీంతో కడుపు భాగంలోని కండరాలు కుదురుకొని వెన్నెముకకు మంచి దన్ను లభిస్తుంది. ఇక శరీర భంగిమ సరిగా లేకపోవటం వల్ల సమస్యలు వస్తున్నట్టు గుర్తిస్తే కడుపు, కటిభాగం, వెన్ను కండరాలను బలోపేతం చేసే వ్యాయామాలు బాగా ఉపయోగపడతాయి. దీంతో వెన్నెముక కూడా బలపడుతుంది. కటి కండరాలను దృఢపరచే ప్రత్యేకమైన వ్యాయామాలతో మూత్రం లీక్‌ కాకుండా చూసుకోవచ్చు.

వినికిడి లోపాన్ని మనలో చాలామంది పెద్దగా పట్టించుకోరు.  ఏదో వయసుతో పాటు వస్తుందిలే  అని తేలికగా తీసేస్తుంటారు. కానీ ఇది కేవలం శబ్దాలు వినపడకపోవటంతోనే ఆగిపోవటం లేదు. మతిమరుపు, కుంగుబాటు, కిందపడిపోవటం వంటి ఇతరత్రా సమస్యలకూ దారితీస్తోంది. చివరికి గుండెజబ్బు ముప్పు పెరగటానికీ కారణమవుతోందని తాజా అధ్యయనాలు పేర్కొంటున్నాయి. వినికిడిలోపం ఆరంభమైన కేవలం ఐదేళ్లలోనే డిమెన్షియా ముప్పు 50 శాతం, కుంగుబాటు ముప్పు 40 శాతం మేరకు పెరుగుతున్నట్టు జాన్స్‌ హాప్కిన్స్‌ పరిశోధకులు గుర్తించారు. చెవులు సరిగా వినబడనివారు సహజంగానే నలుగురిలోకి రావటానికి ఇబ్బంది పడుతుంటారు. ఇది క్రమంగా కుంగుబాటుకు దారితీస్తుంది. ఇక శబ్దాలు సరిగా వినబడనప్పుడు విషయగ్రహణతో ముడిపడిన మెదడులోని భాగాలు ప్రేరేపితం కావటమూ తగ్గుతుంది. ఫలితంగా మెదడు పనితీరూ మందగిస్తుంది. మరోవైపు వినీ వినపడని శబ్దాలను విడమరచుకోవటానికి మెదడు ఇంకాస్త ఎక్కువ శ్రమ పడాల్సి వస్తుంది. ఇవన్నీ డిమెన్షియాకు దారితీస్తున్నాయని పరిశోధకులు చెబుతున్నారు. పెద్దగా పట్టించుకోం గానీ మనం ఎక్కడ ఉన్నామనే విషయాన్ని గ్రహించటానికి చెవులు ఎంతగానో తోడ్పడతాయి. చెవులు సరిగా వినబడకపోతే చుట్టుపక్కల శబ్దాలు తెలియవు. అంతేకాదు  కొందరికి ఉన్నట్టుండి వెనక నుంచి ఎవరో, ఏదో దూసుకొస్తున్నట్టూ అనిపిస్తుంటుంది. దీంతో కింద పడి గాయాల పాలయ్యే ప్రమాదమూ పొంచి ఉంటోంది. మరి వినికిడిలోపానికీ గుండెజబ్బులకూ సంబంధమేంటని అనుకుంటున్నారా. ఈ రెండూ రక్తనాళాల సమస్యతో ముడిపడినవే. నలుగురితో కలవలేకపోవటం, ఒత్తిడి కూడా దీనికి ఆజ్యం పోస్తోందని పరిశోధకులు చెబుతున్నారు. మరోవైపు  వినికిడిలోపానికి చికిత్స తీసుకోనివారు తరచుగా ఆసుపత్రుల్లో చేరుతుండటంతో పాటు మరింత ఎక్కువకాలం ఆసుపత్రుల్లో ఉండాల్సి వస్తోందనీ తేలటం గమనార్హం. అంటే వినికిడిలోపం కన్నా దీంతో ముంచుకొస్తున్న సమస్యలే పెద్ద ప్రమాదాలుగా పరిణమిస్తున్నాయన్నమాట. కాబట్టి వినికిడిలోపాన్ని తేలికగా తీసుకోవటానికి వీల్లేదని గుర్తించటం అత్యవసరం.

అరికాళ్లలో మంట తరచుగా చూసేదే. మీలాగే చాలామంది దీంతో బాధపడుతుంటారు. దీనికి ప్రధాన కారణం పాదాల్లో నాడులు దెబ్బతినటం న్యూరోపతీ. దీంతో నాడుల పోచలు అతిగా స్పందించి మంట పుట్టేలా చేస్తాయి. దెబ్బతిన్న నాడులు గాయాల వంటివేవీ లేకపోయినా మెదడుకు నొప్పి సంకేతాలు అందిస్తుంటాయి. ఫలితంగా మంట, నొప్పి వంటివి వేధిస్తుంటాయి. కొన్ని రకాల సమస్యల్లో  ముఖ్యంగా మధుమేహంలో నాడులు దెబ్బతినటం ఎక్కువగా చూస్తుంటాం. థైరాయిడ్‌ హార్మోన్‌ తగినంత ఉత్పత్తి కాకపోవటం హైపోథైరాయిడిజమ్‌, దీర్ఘకాల కిడ్నీ జబ్బు  రోగనిరోధకశక్తి పొరపాటున మన మీదనే దాడి చేయటం వల్ల తలెత్తే రుమటాయిడ్‌ ఆర్థ్రయిటిస్‌ వంటి సమస్యల్లోనూ నాడులు దెబ్బతిని సమస్యను తెచ్చిపెట్టొచ్చు. కొందరికి మానసిక సమస్యలతోనూ అరికాళ్ల మంటలు రావొచ్చు. ఆడవారిలో నెలసరి నిలిచిపోవటమూ దీనికి దారితీయొచ్చు. కొందరికి ఎలాంటి కారణం లేకుండానూ ఇడియోపథిక్‌ కాళ్ల మంటలు రావొచ్చు. నాడులు దెబ్బతినటమే కాకుండా  పాదాలకు ఇన్‌ఫెక్షన్‌, కాళ్లలో రక్తనాళాలు దెబ్బతిని రక్తసరఫరా తగ్గటం వంటివీ అరికాళ్ల మంటలకు దారితీయొచ్చు. అయితే మనదేశంలో ప్రధానంగా చెప్పుకోవాల్సింది విటమిన్‌ బి12 లోపం గురించి. నాడుల చుట్టూ రక్షణగా నిలిచే పొర ఆరోగ్యంగా ఉండటానికి విటమిన్‌ బి12 అవసరం. ఇది లోపిస్తే నాడులు దెబ్బతినే అవకాశముంది. సాధారణంగా శాకాహారుల్లో బి12 లోపం ఎక్కువ. అలాగే కొన్నిరకాల మందులతోనూ బి12 తగ్గొచ్చు. ఉదాహరణకు  మధుమేహానికి వాడే మెట్‌ఫార్మిన్‌ మందుతో శరీరం విటమిన్‌ బి12ను గ్రహించుకునే సామర్థ్యం తగ్గుతుంది. కొందరిలో పేగులు బి12ను సరిగా గ్రహించుకోలేకపోవటమూ సమస్యగా మారుతుంది. అతిగా మద్యం తాగటం వల్ల కూడా కొందరికి బి12 లోపం తలెత్తొచ్చు. అలాగే బి5 పాంటోథెనిక్‌ యాసిడ్‌, బి6 పైరిడాక్సిన్‌, బి1 థయమిన్‌ లోపంతోనూ అరికాళ్లు మంట పుట్టొచ్చు. బాగా పాలిష్‌ చేసిన బియ్యం తినటం వల్ల బి1 తగ్గిపోయి సమస్యను తెచ్చిపెట్టొచ్చు. అందువల్ల కాళ్ల మంటలకు కారణమేంటన్నది గుర్తించటం చాలా కీలకం. మధుమేహం ఉందా. బి12 లోపం ఉందా. థైరాయిడ్‌ సమస్య ఉందా. ఆటోఇమ్యూన్‌ సమస్యలేవైనా ఉన్నాయా. అనేది పరీక్షించాల్సి ఉంటుంది. అలాంటి సమస్యలేవైనా ఉంటే వాటికి చికిత్స తీసుకుంటే కాళ్ల మంటలు కూడా తగ్గుతాయి. నాడులు దెబ్బతినటాన్ని నిర్ధరించటానికి నర్వ్‌ కండక్షన్‌ స్టడీ చేయాల్సి ఉంటుంది. అరుదుగా కొందరికి నాడుల్లోంచి చిన్న ముక్కను తీసి పరీక్ష బయాప్సీ చేయాల్సి రావొచ్చు. కాబట్టి మీరు ఒకసారి నిపుణులైన వైద్యుడిని సంప్రతించటం మంచిది. మద్యపానం అలవాటుంటే వెంటనే మానెయ్యాలి. విటమిన్‌ బి12 లభించే మాంసం, చేపలు, గుడ్లు, చికెన్‌, పాల ఉత్పత్తులు ఎక్కువగా తీసుకోవటం మంచిది. అవసరమైతే మాత్రలు కూడా వేసుకోవాల్సి ఉంటుంది. కొందరికి మాత్రలు పనిచేయవు. అప్పుడు బి12 ఇంజెక్షన్లు అవసరపడతాయి. బి12తో పాటు బి5, బి6, బి1 కూడా తీసుకోవాల్సి ఉంటుంది.



బస్సు సకాలంలోనే బయలుదేరింది. కిటికీ దగ్గరి సీటే దొరికింది. హాయిగా అనిపించింది శరీరానికీ మనసుకీ.

ఏం లాభం, కొన్ని నిమిషాలు మాత్రమే ఆ హాయి అనుభవించగలిగాను. ఎంతకీ ఒక కొలిక్కిరాని నా సమస్య మళ్ళీ ఎదుట నిలిచింది ఎప్పట్లాగే. చూడ్డానికి ఎంతో చిన్న విషయంలా అనిపించేది కాస్తా, నా మనస్తత్వంవల్లనో ఏమో, పెద్ద భూతంలా కనపడుతోంది.

అలా కనబడటంలో కూడా పెద్దగా ఆశ్చర్యపడాల్సిందిలేదు. ఎందుకంటే, ఎన్నో ఏళ్ళుగా నోరుకట్టుకునీ మనసు కట్టుకునీ ఎంతో జాగ్రత్తగా ప్లానులు వేసుకొని కూడబెట్టిన డబ్బది. మరి దాన్ని అర్హతలేనివాళ్ళ అధీనం చెయ్యడం, దుర్వినియోగమవుతుంటే నిస్సహాయంగా చూస్తూ ఉండాల్సిరావడం ఎంత బాధాకరమైన విషయం.

అందుకే ఈ అతి జాగ్రత్త.

ఈ రోజుల్లో పదిలక్షలంటే పెద్దమొత్తమేం కాదు. కానీ నా వరకూ అది కొండంత ఆస్తి. దాన్ని ఏదో ఒక మంచి సంస్థకి అప్పగించాలన్నది నా కోరిక.

ఎప్పుడు పోతానో తెలియదు. అంటే, నేను వృద్ధురాలినని కాదు. ఈ సంవత్సరమే రిటైరు కాబోతున్నాను. ఆరోగ్యవంతురాలిని కూడా. కానీ ఈ రోజుల్లో చావుకీ వయసుకీ సంబంధం లేదు. యాక్సిడెంట్లూ అనుకోని ప్రమాదాలూ ఎన్నో. ఇవికాక ఒంటరిదాన్ననీ కాస్తోకూస్తో డబ్బూ దస్కం పోగేశాననీ తెలిసినవారు అవి దోచుకుపోవడానికి నన్ను హత్యచేసినా ఆశ్చర్యపడనక్కరలేదు. కనుక ముందు జాగ్రత్తగా రిటైరుకాగానే వచ్చే సొమ్మూ నా దగ్గరున్నదీ కలిపి అనాథశరణాలయాలకో వృద్ధుల ఆశ్రమాలకో రాసివ్వాలని నా తొందర. అమ్మా నేనూ బతకడానికి నాకొచ్చే పెన్షన్‌ చాలు.

పూర్వజన్మలో నేనేమీ పుణ్యంచేసి ఉండను. ఎవరికీ రుణపడి కూడా లేనేమో. ఈ జన్మలో అవివాహితగా మిగిలిపోయాను. తల్లినయ్యే అదృష్టం లేకపోయినా ఎవరినైనా పెంచుకునే అవకాశం కూడా లేకుండా ఇంటి బాధ్యతలు నన్ను మోడులా మిగిల్చాయి.

గ్రహపాటున ఆ ఇంట్లో పెద్ద బిడ్డగా పుట్టాను. పొరపాటున తండ్రి బాధ్యతల్లో పాలుపంచుకోవడం కోసం ఉద్యోగంలో చేరాను. ఇందులో నా తప్పెంతో నాకు తెలియదు. నాన్నగారి అనారోగ్యంతో ఇంటి బాధ్యత మొత్తం నా మెడకు చుట్టుకుంది. ఇద్దరు చెల్లెళ్ళ పెళ్ళిళ్ళూ పురుళ్ళూ పుణ్యాలూ  తమ్ముడి చదువూ పెళ్ళీ  నాన్నగారి వైద్యం  ఇలా ఒకదాని తర్వాత ఒకటిగా వూపిరిసలపని బాధ్యతలు.

అన్నీ ఒక కొలిక్కి వచ్చేసరికి ఇదిగో, నేను రిటైరయ్యే వయసుకి చేరాను.

వచ్చే జన్మలోనైనా సుఖపడాలని ఆశ. పిల్లాపాపలతో అందమైన జీవితం అనుభవించడానికి కావలసిన అర్హత కోసమే ఈ దానధర్మాల ఆలోచన. నిజానికి నా దగ్గరున్న పదిలక్షలు దానం చేయడానికి ఇంతగా ఆలోచించనక్కరలేదు. కానీ ఈ ఆశ్రమాలూ సంస్థలూ సక్రమంగా ఖర్చుపెడతాయా. అధికారులే సగం మిగుల్చుకొని మిగలినదే బాధితులకు విదిలిస్తారంటూ పత్రికల్లో చదివినవీ ఎవరో చెప్పగా విన్నవీ పదేపదే గుర్తుకొచ్చి తొందరపడి చేయిజారడానికి నా మనసు ఒప్పడంలేదు.

అలా మథనపడుతున్న తరుణంలో విశ్వనాథంగారు గుర్తుకొచ్చారు. ఆయనకు తెలియని విషయంలేదు. మంచి సలహా ఇవ్వగల సమర్థుడు. ఆయన్ని కలుసుకోడానికే ఈ ప్రయాణం.

  రామానగర్‌, రామానగర్‌  దిగండి, దిగండి   కండక్టర్‌ కేకలతో ఆలోచనలాపి కిటికీలోంచి చూశాను. అడ్డరోడ్డు దగ్గరే ఉంది బస్సు.

  అదేంటండీ, వూళ్ళొకి వెళ్ళదా బస్సు.   అన్నాను అయోమయంగా.

  లేదండీ, ఇక్కడే దిగాలి   అన్నాడు కండక్టరు. వూరికి కొత్త మనిషినని అనుకున్నాడేమో   మూడు రూపాయలిస్తే ఆటో వస్తుందమ్మా  ఎక్కువ దూరం ఉండదు   అని చెప్పాడు.

అక్కడ దిగింది నేనొక్కదాన్నే. దూరంగా వూరు కనపడుతూనే ఉంది.  ఈమాత్రం దానికి మూడు రూపాయలెందుకు దండగ. అటూఇటూ చూసుకుంటూ నడిస్తేపోతుంది. చేతిలో బరువులు కూడా లేవెటూ  అనుకుని నడక సాగించాను.

ఎన్ని రకాలుగా పొదుపుచేస్తే ఆమాత్రం డబ్బు పోగైంది. పిసినారి అన్న పేరుపడితే మాత్రమేం.

పదడుగులు వేసేసరికి నాకు కొంతదూరంలో వెళ్తున్నావిడ తెలిసిన మనిషిలా కనపడింది. నడకలో వేగం పెంచాను. మా వూరి ఎలిమెంటరీ స్కూలు టీచరుగారి భార్య జానకమ్మగా గుర్తించాను.

మాస్టారు రిటైరయ్యాక సొంత వూరు వెళ్ళారని తెలిసింది. నాలుగేళ్ళ తర్వాత ఇదే చూడ్డం. వాళ్ళకి ఇద్దరు పిల్లలు. అబ్బాయి, అమ్మాయి. ఆస్తులేమీ లేవు. ఉద్యోగమే ఆధారం. పిల్లల్ని డిగ్రీలవరకూ చదివించగలిగారు. వాళ్ళూ టీచర్లే. పెద్ద కట్నాలు ఇవ్వలేరు కనుక సామాన్య సంబంధాలే చేశారు. అప్పులు లేకపోవడంవల్లా ఆడంబరాలు అలవాటు లేకపోవడానా, ఆ వచ్చే పెన్షన్‌తో కాలం గడుపుతున్నారు.

మాస్టారు వూరికే కూర్చోకుండా నలుగురు పిల్లలకి ట్యూషన్లు చెప్పి కొంత సంపాదిస్తున్నారు, వేణ్ణీళ్ళకి చన్నీళ్ళలా.

  జానకిగారూ.   పిలిచాను బిగ్గరగా. ఒక్కదాన్నే ఈడ్చుకుంటూ వెళ్ళేదానికన్నా మాట్లాడుకుంటూ నడిస్తే విసుగురాదు. దూరం తెలియదు.

నా పిలుపుకి వెనక్కితిరిగి చూసింది. గుర్తుపట్టి నవ్వింది.

దగ్గరకెళ్ళాక   బావున్నారా. చాలా కాలమైంది మిమ్మల్ని చూసి   అన్నాను.

  ఆయనగారు రిటైరయ్యాక మా వూరు వెళ్ళాం. పల్లెటూరు కదా, ఖర్చులు కలిసివస్తాయని   అని, నా గురించి కూడా వివరాలు అడిగింది.

తెలిసినవాళ్ళుంటే చూడ్డానికి వెళ్తున్నానని చెప్పాను.

  మా మేనకోడలిది ఈ వూరే. ఒకసారి రా అత్తయ్యా, ఇల్లు రీమోడల్‌ చేయించాం  చూద్దువుగాని అని ఒకటే గోల. అక్కడికే బయలుదేరాను   అంటూ అడక్కుండానే తన వివరం చెప్పింది.

రోడ్డుకి అటూఇటూ ఆక్రమించుకుని కట్టుకున్న పాకలూ రేకులషెడ్లూ పేదరికం ఓలలాడుతున్న ఆ మనుషులని చూస్తూ   బొత్తిగా పల్లెటూరు. బస్సు కూడా రాదు వూళ్ళొకి   అన్నాను నిరసనగా.

  ఆఁ అలా అనకండి. వూరు బాగుంటుంది. అన్నీ మేడలూ డాబాలూ కనపడుతున్నాయి చూడండి. బస్సు రావడంలేదంటే ఇంకేదో సమస్య అయి ఉంటుంది. అయినా పెద్ద దూరం ఏం లేదు. నడవొచ్చు. ఆటోలు ఉండనే ఉన్నాయి   సమర్థించిందామె.

ఇంతలో ఒక పాకముందు నాలుగైదేళ్ళ పిల్లని రెక్కపట్టుకుని తల్లి బడాబడా బాదేస్తోంది. ఆ పిల్ల లబోదిబోమని ఏడుస్తూ తల్లి నుండి తప్పించుకుపోవాలని చూస్తోంది. చుట్టుపక్కలున్న ఇళ్ళ ఆడంగులు ఇది మామూలే అన్నట్లు ఎవరి పనులు వాళ్ళు చేసుకుంటున్నారు.

జానకమ్మ గబగబా అటువైపుకి అడుగులేస్తూ   అమ్మాయ్‌ ఆగు. ఏంటా కొట్టడం.   అంది కోపంగా.

  కొట్టాలా  కొయ్యాలా  దీన్ని   అంటూ తల్లి మరోదెబ్బ వెయ్యబోయింది.

  అవునుమరి, నువ్వుగాబట్టి కష్టపడి కన్నావాయె. కొట్టుకోకుండా కోసుకోకుండా ఎలా ఉంటావూ   మరింత మండిపడిందామె పిల్లని తన దగ్గరకు లాక్కుని.

 తల్లి  పిల్లని కొట్టుకుంటుంది, ముద్దులాడుకుంటుంది. ఈమెకెందుకటా మధ్యలో కల్పించుకోడం. దారేబోయే తద్దినాన్ని నెత్తికెత్తుకోడం అంటే ఇదే  నాకు చిరాకొచ్చింది. అసలే ఎండ చిరచిరలాడిపోతోంది.

  మరండీ, ఆకలౌతుంది   అన్నంపెట్టు  అని అడిగితే కొడుతున్నదండీ   అందా పిల్ల ఏడుస్తూ జానకమ్మని కరుచుకుపోయి.

జానకమ్మ చోద్యంగా బుగ్గలు నొక్కుకుంటూ   అయితే, ఆకలైనప్పుడు అన్నం పెట్టమని నిన్నడగకపోతే ఎవరిని అడగమంటావు.   అంది అదే కోపంతో.

ఆ పక్కగా గుడ్డలు జాడించుకుంటున్నావిడ కల్పించుకుని  చిత్రాంగి, ఆకలంటేనండీ  అన్నం పెట్టలేదండీ  అని ఆ పిల్లని వెక్కిరించి,   పిల్ల మాటలకేంలేమ్మా, కుర్రోడు నెల్లాళ్ళనించీ పనిలోకి పోవట్లేదాయె. మందులకనీ మాకులకనీ తిండీతిప్పలకీ సతమతమవుతా ఉంది. రెక్కాడితేగానీ డొక్కాడని బతుకులు. యాడ్నించొస్తయ్యమ్మా మాకు.   అంది ఆవేదనగా.

అప్పుడు చూశాం అటువైపు. వాకిట్లో ఒకపక్కగా బల్లరిక్షా ఉంది. పాక వసారాలో నులకమంచం మీద మగమనిషి కూర్చోనున్నాడు. రెండు ముంజేతులకీ రెండు పాదాలకీ చీము కురుపులు చితచితలాడుతున్నాయి.

మొహంలో దైన్యం, ఆకలి గూడుకట్టుకుని ఉన్నాయి. లోతుకుపోయిన కళ్ళతో నిర్వికారంగా చూశాడు మావైపు.

  ఏం మందులు వాడుతున్నారు.   అంది జానకమ్మ. మరి అన్నీ ఈమెకే కావాలిగా.

  ఇంగ్లిషు మందులు వాడుతున్నామమ్మా. కడుపులోకి మాత్తర్లు ఇస్తున్నాడు. పైపూతకి ఏదో ఆయింటుమెంటు ఇచ్చాడు. ఏమీ గుణం కనపడ్డంలేదు. పాతయ్యి మానిపోతావుంటె కొత్తయ్యి మొలుచుకొస్తన్నయ్యి. ఒకటే సలపరం. నిద్రపోడు   అంది పిల్లతల్లి దిగులుగా.

జానకమ్మ ఆ కుర్రాడి దగ్గరగా వెళ్ళింది. కురుపుల్ని నిశితంగా పరిశీలించింది.   అమ్మాయ్‌, ఇలారా. నేను చెప్పినట్లు చెయ్యి. నాలుగు రోజుల్లో ఈ గజ్జి కురుపులు నామరూపాల్లేకుండా మాడిపోతాయి   అంది.

  చెప్పమ్మా, చేస్తాను   అంది పిల్లతల్లి ఆశగా.

  ఒక గిన్నెలో చెంబుడు నీళ్ళు సలసలా కాగబెట్టు. అందులో చారెడు ఉప్పు కలుపు. పట్టగలిగినంత వేడికి చల్లారనిచ్చి, అంటే కాస్త వేడిగానే ఉండాలి. మరీ గోరువెచ్చగా కాదు. కురుపులు మునిగేలా రెండుచేతులూ నీళ్ళలో పెట్టాలి. వేడి పట్టలేనప్పుడు పైకి తియ్యడం, నిమిషం ఆగి మళ్ళీ నీళ్ళల్లో పెట్టడం. ఇలాగ పది నిమిషాలు చెయ్యి. పాదాలకి కూడా అంతే, పళ్ళెంలో కాళ్ళుపెట్టి ఈ నీళ్ళు పది నిమిషాలు కురుపులన్నీ తడిసేలా చల్లుతూ ఉండాలి. తర్వాత ఆ నీళ్ళు పారబొయ్యి. కొత్త సూది తీసుకుని కురుపుల పైన మెల్లగా బెజ్జం పెట్టావంటే చీమూ రసీ పైకి వస్తాయి. శుభ్రమైన మెత్తనిబట్టతో దాన్ని తుడిచేసెయ్యి. ఇప్పుడు చల్లటి మంచినీళ్ళతో కురుపులన్నీ కడిగి, పొడిబట్టతో తుడువు. గోడలకి వేసుకునే సున్నం తెలుసుగా, నీరుసున్నం అంటాం. అది కిళ్ళీకొట్లో కూడా దొరుకుతుంది. కుంకుడుగింజంత తీసుకుని, దొరికితే ఆముదం, లేకపోతే కొబ్బరినూనె కలిపి టెంకాయచిప్పలో వేసి బాగా రంగరించి, ఆరగా ఆరగా కురుపులమీద రాస్తుండు. చెప్పాగా, రెండురోజులకే మానుపడతాయి. మళ్ళీ కొత్తవిరావు. పూర్తిగా ఎండిపోయేదాకా పెసరపప్పు, సెనగపప్పులకి సంబంధించినవి తినకుండా ఉంటే చాలు  .

  కందిపప్పు, మజ్జిగా వాడొచ్చామ్మా.   శ్రద్ధగా వింటున్న పక్కావిడ అడిగింది.

  సుబ్బరంగా వాడొచ్చు  .

  మందులు మానమంటారాండీ   పిల్లతల్లి అడిగింది.

  ఇప్పుడు నేను చెప్పినట్లు పొద్దునా సాయంత్రం చెయ్యి. రెండురోజుల్లో నీకే తెలుస్తుంది, వాడాలో మానాలో. రేపీపాటికి ఎండుముఖం పట్టవూ కురుపులన్నీ   అంది జానకమ్మ.

  ఇప్పుడే చేస్తానమ్మా, మీరు చెప్పినట్లు   అంది పిల్లతల్లి ఉత్సాహంగా. ఆమె మొహంలో కాస్త ధైర్యం కనపడింది. పెద్దావిడ ఆమాత్రం అజ తీసుకున్నందుకో ఆత్మీయంగా మాట్లాడినందుకో మరి.

జానకమ్మ సంచిలోంచి పర్సు తీసింది. అందులోంచి యాభై రూపాయల కాగితం తీసి   అమ్మాయ్‌, ఇదిగో ఈ పూటకి బియ్యం తెచ్చి అన్నం వండిపెట్టు   పిల్లతల్లికి ఇవ్వబోయింది.

  వద్దండీ  వద్దు వద్దు    పిల్లతల్లి చెయ్యి వెనక్కి లాక్కుంది.

  తీసుకోమ్మా. నేనేం వందలూ వేలూ ఇవ్వడంలేదుగా. పసిపిల్ల ఆకలికి తట్టుకోలేదు. మన కష్టాలూ ఇబ్బందులూ వాళ్ళకేం తెలుస్తాయి. నిన్నటిదాకా బతిమాలి బతిమాలి వద్దన్నకొద్దీ పెట్టిన అమ్మ ఇప్పుడు ఆకలి అంటున్నా పట్టించుకోదేంటి అని వాళ్ళకి చేతనైన పద్ధతిలో ఏడ్చి పని సాధించుకోవాలని చూస్తారు. ఈ పూటకి ఒక్క కిలో గింజలు తెచ్చి వండు. కురుపులు తగ్గాక బండి తొక్కడానికి అబ్బాయికి శక్తి ఉండాలా.   అనునయంగా ప్రేమగా అంది జానకమ్మ.

  మేంగూడా సాయంజేస్తానే ఉన్నామమ్మా   పక్కావిడ తప్పుచేసినదానిలా సంజాయిషీ ఇచ్చింది.

  అదేంటమ్మా. ఇరుగూపొరుగూ అన్నాక ఒకరికొకరు సాయం చేసుకోకుండా ఎలా ఉంటారు. అందరం అంతంతమాత్రం వాళ్ళమే గదా. మిమ్మల్నెవరూ తప్పుపట్టరు   అంటూ, ఆవిడని సమర్థించి, పిల్ల తల్లితో   తీసుకోమ్మా. మీ అమ్మిస్తే తీసుకునేదానివి కాదా.   అంది బలవంతంగా చేతిలోపెడుతూ.



పిల్లతల్లి తల తిప్పుకుని కళ్ళు తుడుచుకుంది కొంగుతో.

  కండతడి పెట్టకమ్మా. కష్టాలొచ్చినప్పుడే ధైర్యంగా ఉండాలి. మేమంతాలేమా. మనుషుల మధ్యే ఉన్నారుగానీ అడవిలో కాదు   అంది ధైర్యం చెపుతూ మందలిస్తూ.

  పాపా. ఇంట్లోకెళ్ళి సంచి పట్రా   అంది పిల్లతో.

రివ్వున లోనికెళ్ళి ప్లాస్టిక్‌ సంచితో వచ్చింది పిల్ల.

  ఇదిగో అమ్మమ్మా  .

  అమ్మమ్మట. అప్పుడే వరస కలిపింది. చిత్రాంగివే నాతల్లీ    పక్కావిడ మురిపెంగా అంది.

జానకమ్మ పిల్లతోపాటు రోడ్డువారగా ఉన్న బడ్డీకొట్టు దగ్గరకెళ్ళింది. ఒక పెద్ద బ్రెడ్డూ నాలుగు టైగర్‌ బిస్కెట్ల ప్యాకెట్లూ ఒక పాల ప్యాకెట్టూ తీసుకుని డబ్బులిచ్చింది.

  అబ్బాయ్‌ నేనెవరో నీకు తెలియదనుకో. అయినా నన్ను నమ్మి నాకు అప్పు పెట్టాలి   అంది బడ్డీకొట్టు కుర్రాడితో.

  ఏంటండీ  అన్నాడా అబ్బాయి నవ్వుతూ.

  రేపటినించీ ఒక నెల, అంటే ముప్పయ్‌రోజులు  ఇదిగో వీళ్ళకి పొద్దున్నే ఒక బ్రెడ్డూ ఒక పాలప్యాకెట్టూ పంపించు. ఆ మొత్తం డబ్బు నేను కడతాను. ఈ వూళ్ళొ మా మేనకోడలుంది. నేను ఎగ్గొట్టే మనిషిని కాను. ఒక రోజటూ ఇటూగా నీ డబ్బు నీకిస్తా. భయమొద్దు  .

  అదేంలేదండీ, భలేవారండీ  తప్పకుండా పంపిస్తా   అన్నాడా కుర్రాడు.

  చూడు నాయనా మనం నిత్యాన్నదానాలు చెయ్యలేం. గుళ్ళూ గోపురాలూ కట్టించలేం. ఏదో ఇలాగ తోటిమనిషికి చేతనయినంత సాయం. నువ్వు చేసిన పుణ్యం నీ పిల్లలకి అక్కరకొస్తుంది   అంది.

  తప్పకుండా పంపిస్తానమ్మా. మీరేం అనుమానం పెట్టుకోకండి   అన్నాడా అబ్బాయి భరోసా ఇస్తూ.

సంచి తెచ్చి పిల్లతల్లికిచ్చింది.   అమ్మాయ్‌, నువ్వు వండిపెట్టేసరికి ఏ వేళవుతుందో. ముందు పాలు కాచి, ఈ రొట్టెముక్కలు తినండి. రేపటినుండీ నెలరోజులు మీకు పాలూ బ్రెడ్డూ పంపమని చెప్పా. ఆ డబ్బు గురించి మీకేం సంబంధంలేదు   అంది.

  ఇంకా ఎందుకమ్మా  వద్దమ్మా   అన్నారు భార్యభర్తలిద్దరూ.

  అలా మాట్లాడొద్దన్నానా. మనిషికి మనిషి సాయం చేసుకోకపోతే ఎవరు చేస్తారు. సరైన తిండి లేకపోతే కురుపులు తగ్గాక రిక్షా తొక్కడానికి ఓపిక ఎలా వస్తుంది.   అంది పెద్దరికంతో వాళ్ళని కోప్పడుతూ. మళ్ళీ పర్సు తీసి అయిదు రూపాయలబిళ్ళ తీసి   పాపా, దీంతో పావుకిలో పంచదార తెచ్చి, మీ అమ్మకివ్వు   అంది.

భార్యాభర్తల కళ్ళనిండా కృతజ్ఞత. కుర్రాడు మంచంలో ఉండే చేతులు జోడించాడు.

అసహనంగా మొదలైన ఆ సంఘటన రానురాను ఆసక్తికరంగా సాగి చివరికి నాకు మార్గదర్శకంగా ముగిసింది.

నా కర్తవ్యమేమిటో నిర్దేశించింది. అతి సామాన్యురాలైన జానకమ్మలో ఎంత గొప్ప మనసు దాగివుంది. నాకెందుకులే అని తప్పించుకుపోలేదు అందరిలా. నిజానికి వాళ్ళెవరో తెలియదు. ఆర్థికంగా బలవంతురాలూ కాదు. వేలేమీ ఖర్చుపెట్టలేదు. కానీ, ఎంత అద్భుతంగా సహాయపడగలిగింది. ఎటువంటి వాగ్దానాలూ చెయ్యకుండానే ఆ కుటుంబానికి ఎంత ధైర్యం చెప్పగలిగింది. వాళ్ళల్లో ఎంత ఆత్మవిశ్వాసం నింపగలిగింది.

అవును, నా చుట్టూనే ఉన్నారు అనేకమంది దుఃఖితులూ నిస్సహాయులూ. వాళ్ళను ఆదుకోగలిగితే, చేతనైన సహాయం చేయగలిగితే చాలు. నా జన్మ ధన్యమైనట్లే. నా డబ్బు సద్వినియోగం అయినట్లే.

ఇంకా ఎవరినో సలహా అడగవలసిన పనేం ఉంది.

మెయిన్‌రోడ్డు వైపుకి తిరిగిన నన్ను చూసి   అదేంటి. అటుగాదు ఇటు, ఇటురండి   అంది జానకమ్మ.

  నేనొచ్చిన పని అయిపోయిందండీ. మీరు వెళ్ళండి   అంటూ అడ్డరోడ్డు వైపుకి సాగాను.

చిత్రంగా చూసి ఉంటుంది నన్ను.

కాంతము దొరికినంత ఎడమోమా నీ వేడుక   ఎఫ్‌.ఎం. రేడియోలో మధురగీతాల్లో విన్పిస్తున్న నాటి మేటి పాట  మనసు పొరల్లో ఎక్కడో తీగలను సవరిస్తోంది.
 ఏకాంతం  ఈ పదం అందమైనదీ అపురూపమైనదీ. అయితే, అదే కొందరికి అరుదైనది కూడా. జాజిపూలు కోస్తున్న శాంతలో ఆలోచనల తరంగాలు. తనకి ఎంతో నచ్చిన పాట  మళ్ళీమళ్ళీ వినాలన్పిస్తుంది.
అలాంటి సన్నివేశం జీవితంలో ఒక్కసారైనా వస్తుందేమో అని చాలా ఆశపడింది.
 ఏకాంతమే ఎండమావి అయితే ఇక పాటలు కూడానా.  నవ్వుకుంది శాంత.
ఇదే ఇల్లు  ఇవే పరిసరాలు  ఇదే జాజిచెట్టు.
సాయంత్రం ఆకాశం అరుణిమ దాల్చి సిగ్గుపడ్తున్న పెళ్ళికూతురులా ఉన్నప్పుడు పూలు చెట్టంతా పరుచుకొని కవ్వించేవి. ఉదయం తెల్లగా విచ్చిపోయి  మమ్మల్ని కోసి మా అందాల్ని ఆస్వాదించే తీరికా ఓపికా మీకు లేవా పాపం  అంటూ నవ్వుతూ వెక్కిరిస్తున్నట్లు అన్పించేది శాంతకు.
పెళ్ళై అత్తగారింట్లో అడుగుపెట్టగానే ఆ పూలమొక్కలు చూసి మురిసిపోయింది. వీధి చివర వేణుగోపాలస్వామి కోవెల, ఉదయమే విన్పించే సుప్రభాతం, కోవెలగంటలు   ఆహా. ఏమి నా భాగ్యం  అనుకుంది పల్లెటూరి నుంచి వచ్చిన శాంత.
తను వచ్చింది హైదరాబాదుకనీ
గడియారంతోపాటు పరుగులు  కుక్కరు కూతల్లో కల్సిపోయి విన్పించని కోవెలగంటలు  ఊపిరిసలపని పనులు  చెవులకు విన్పిస్తున్నా మనసుకు ఎక్కని సుప్రభాతాలు  బిందెడు నీళ్ళకోసం పడిగాపులు  మనుషులమధ్యే ఉన్నా కరువైపోయిన పలకరింపులు  ఇక్కడ మామూలనీ, తరవాత తెలిసింది శాంతకి. మెల్లగా అదే అలవాటైపోయింది.
పెళ్ళి అయిన వెంటనే తిరుపతి, చెన్నై అలా అలా సరదాగా తిరిగివచ్చారు శాంత, మూర్తి.
అంతే, అవే మరచిపోలేని, మళ్ళీ రాని మధురస్మృతులనీ ఇక మళ్ళీ అలాంటి రోజులు రావనీ అప్పుడు శాంతకి తెలియదు.
తీయని అనుభూతులతో ఏవేవో ఊహలతో అత్తగారింట్లో అడుగుపెట్టిన శాంత  ఆ పరిస్థితులు జీర్ణం చేసుకోవడానికి చాలా ఇబ్బందిపడింది. చదువులు ముగించి  పెళ్ళి ఎప్పుడు చేస్తారా  అని ఎదురుచూస్తున్న మూర్తి ఇద్దరు చెల్లెళ్ళు, చదివిన చదువుకు తగ్గ ఉద్యోగం రాకా ఊరికే ఉండలేకా చిరుద్యోగంతో సరిపెట్టుకుని నిరాశలో మునిగి తేలుతున్న మరిది,  ఇల్లు కట్టేశాను  అప్పులు మీరు కట్టండి  అని విశ్రాంతి తీసుకుంటున్న మామగారు, ఎవరికి ఏ పని చెప్తే ఏం కోపం వస్తుందో అని అన్ని పనులూ తనమీదే వేసుకొని క్షణం తీరికలేకుండా సతమతమయ్యే అత్తగారు,  మౌనమే నీ భాష  అన్నట్లు తన పని తాను చేసుకొనిపోయే భర్త మూర్తి  అందరిమధ్య తన పాత్ర ఏమిటో తక్కువ సమయంలోనే అర్థమైపోయింది శాంతకి.
 నేను ఆఫీసు నుంచి రాగానే నవ్వుతూ
ఎదురురావాలి, సపర్యలు చేయాలి  అనే కోరికలు లేవుకానీ, లేనిపోని గొడవలు సృష్టించి ఇంటిని మాత్రం అల్లకల్లోలం చేయవద్దు. డబ్బు లేకపోయినా మనిషి తట్టుకోగలడుకానీ మనశ్శాంతి లేకపోతే చాలా కష్టం  అని చెబుతున్నప్పుడు  తుపానులో కొట్టుకుపోతున్న పడవలో కూర్చుని గీత బోధిస్తున్న కృష్ణపరమాత్మలా అన్పించాడు మూర్తి  శాంతకి.
ఇంటినిండా జనం. ఉదయం లేచినప్పట్నుంచి గిరగిరా రంగులరాట్నంలా తిరుగుతూ అందరి అవసరాలు తీర్చడం, మూర్తి రాకకోసం సాయంత్రం నుంచి ఎదురుచూడటం, శాంతకు రోజు ఎలా గడుస్తుందో తెలియటంలేదు. అందరూ అలసి నిద్రకు చేరువయ్యేటప్పుడు నెమ్మదిగా ఇల్లు చేరతాడు మూర్తి. నిద్రమత్తులో బరువెక్కిన కళ్ళతో, వాడిపోయిన ముఖంతో, వడలిన మందారంలా ఉన్న శాంతని చూసి చిరునవ్వు చిందిస్తాడు. వడదెబ్బ తగిలినవాడు చల్లని నీటితో సేదతీరినట్లుగా తృప్తిపడుతుంది శాంత, ఆ నవ్వుకే.
వంటగదిలో పడక  గాజులు, కాలిపట్టీలు కూడా మౌనం పాటించడానికి విశ్వప్రయత్నం చేయాల్సిందే. ఇక కబుర్లకి తావెక్కడిది.
ఈ పరిస్థితుల్లో శాంత కోరికలూ ఆశలూ అటకెక్కాయి. మూర్తితో కూర్చుని కాఫీ తాగుతూ పేపర్‌ చదవాలనీ ఒక్క ఆదివారం అయినా ఇద్దరూ ఏకాంతంగా గడపాలనీ సన్నని బెడ్‌లైట్‌ వెలుగులో ఘంటసాల పాటలు వింటూ నిద్రపోవాలనీ  ఇలా అన్నీ చిన్నచిన్న కోరికలే. కానీ శాంతకు అవి అసాధ్యాలు.
 ఏకాంతం  అన్న పదం తన నిఘంటువులో లేదని అర్థం అయిపోయింది శాంతకు. అన్నీ తెలిసిన మూర్తి స్థితప్రజ్ఞుడే.
పెద్ద ఆడపడచు పెళ్ళికి  అమ్మా, వదినకి పట్టుచీర కొను. ఎప్పుడూ ఏమీ అడగలేదు  అంది ఆ అమ్మాయి.
 మా కోడలు బంగారం. అందుకే చీరలూ నగలూ మీద ఆశేలేదు  మురిసిపోయిందా అత్తగారు.
శాంత నిరాశగా నవ్వుకుంది.  తన కోరికలు పట్టుచీరలూ నగలకంటే అమూల్యమైనవి .
ఏనాడూ శాంత తన అసంతృప్తిని బయటపడనివ్వలేదు. తనకింతే ప్రాప్తం అనుకునేది. మంచి భర్త, సూటిపోటి మాటలతో సాధించని అత్తగారు దొరకడమే తన అదృష్టం అనుకుంది.
ఇద్దరు పిల్లలు పుట్టడం  మరిది, ఆడపడుచుల పెళ్ళిళ్ళు  వాళ్ళ పురుళ్ళూ పుణ్యాలతో శాంతకి తన గురించి ఆలోచించుకునే అవకాశమే దొరకలేదు.
 పిల్లలతో కష్టంగా ఉంది అన్నయ్యా, వదినని పదిరోజులు పంపించవా
 నేను ఊరెశ్ళాలి. మా ఆవిడకి సాయం వదినని పంపించు  అంటూ మరిదీ ఆడపడుచులూ శాంతని ఓ యంత్రంలా వాడుకున్నారు. ఎవరికే ఇబ్బంది వచ్చినా బస్సెక్కడానికి సిద్ధం శాంత.
ముందుగా అత్తగారూ తర్వాత రెండేళ్ళకు మామగారూ తమవంతు బాధ్యతల్ని నిర్వర్తించి పరమపదం చేరుకున్నారు.
అత్తగారు పోయాక మామగారికీ మూర్తికీ కష్టమని శాంతని పిలవడం తగ్గించినా, తరచుగా వచ్చి వారం పదిరోజులు ఉండి వెళ్ళేవాళ్ళు.
చాకిరీ మాట ఎలా ఉన్నా కనీసం మూర్తికి దూరంగా కాకుండా కళ్ళముందైనా ఉంచారని సంతృప్తిపడింది శాంత.



శాంత పెద్దకొడుక్కి ముంబైలో మంచి ఉద్యోగం వచ్చింది.  మీరు కూడా నాతో వచ్చేయండి. ఇంకా ఎంతకాలం ఈ ఇరుకుగదుల్లో  అని పట్టుపట్టాడు. శాంతకి అవి ఇరుకుగదుల్లా అన్పించలేదు. జ్ఞాపకాల ఊసులన్నీ నింపుకున్న అద్భుతసౌధాల్లా చుట్టూ పచ్చని చెట్లతో సుందర ఉద్యానవనంలా అన్పిస్తుంది.
 చిన్నవాడి చదువుందిగా  అని సర్దిచెప్పి,
పెద్దవాడి పెళ్ళిచేసి పంపించారు.



చిన్నవాడు ఫైనలియర్‌లో ఉండగానే ఉద్యోగం వచ్చింది.
పెద్దకోడల్ని పురిటికి రమ్మంటే  చిన్న ఇల్లు, వద్దు  మీరే రండి  అన్నారు కొడుకూ కోడలు.
ఎలాగో మొక్కుబడిగా మూడు నెలలు ముంబైలో ఉండి కోడలి బాధ్యత వియ్యపురాలికి అప్పగించివచ్చి మూర్తి చెంతన చేరింది శాంత. అంతలో చిన్నబ్బాయి పెళ్ళి, అమెరికా ప్రయాణం. శాంతనూ మూర్తినీ వెంట తీసుకెశ్ళాలని చాలా ప్రయత్నించాడు.
సున్నితంగా తిరస్కరించారు మూర్తి, శాంత.
సిటీ జీవితమే యాంత్రికంగా మారిపోయి బాధపడ్తుంటే, ఇక అమెరికా అంటే మరీ ఘోరమైన పరిస్థితి అని ఇద్దరికీ తెల్సు.  ఇక్కడ కనీసం పక్కవాడైనా పలకరించడానికి ఉంటాడు. అక్కడ భరించరాని ఒంటరితనం మనిషిని వేధిస్తుంది. కోటిరూపాయలిచ్చినా అక్కడికి వెళ్ళవద్దు. మన ఊరు, మన మనుషుల మధ్య ఉన్న ఆనందం, ఆ విలాస జీవితంలో వెతికి చూసినా దొరకదు  అని పక్కింటి కాంతమ్మ సలహా ఇచ్చింది శాంతకి.
అందరూ వెళ్ళిపోయి బాధ్యతలూ బరువులూ తీరిపోయి ఒంటరిగా మిగిలారు శాంత, మూర్తి.
జీవితపు నలభయ్యో మైలురాయి దగ్గర ఆగి  ఇంత దూరం ఎలా నడిచాం,
సాధించింది ఏమిటి, పోగొట్టుకున్నదేంటి  అని వెనక్కితిరిగి చూస్తే శాంతకి బంధాలనే చిక్కుముళ్ళ మధ్య నలిగిపోయిన తమ యౌవనం, వాడీవేడీ తగ్గి ఉస్సూరంటూ అణిగిపోయిన కోరికలు, ఆకాశ కుసుమాల్లా అందక చెప్పుకోక మిగిలిపోయిన చిలిపి ఊసులు కన్పిస్తున్నాయి.
అంట్లు తోమీతోమీ అరిగిపోయి గరగరలాడుతున్న చేతులు, నీళ్ళల్లో నానీనానీ పగుళ్ళతో చీలిన పాదాలు,  మేము వచ్చేస్తున్నాం  అంటూ హెచ్చరిస్తున్న తెల్లవెంట్రుకలు  మధ్యతరగతి ఇల్లాలికి ప్రతిరూపంలా ఉన్న శాంతని చూసి మూర్తి ఓసారి   శాంతా, ఇప్పుడు మనకి సమస్యలేం లేవుకదా. ఒక్కసారి బ్యూటీపార్లర్‌కి వెళ్ళి అందమైన అప్పటి శాంతలా మారిపోకూడదూ  అన్నాడు.
 వయస్సు పైబడుతుంటే బ్యూటీపార్లర్‌వాళ్ళు మాత్రం ఏం చేయగలరు పాపం, మీరే అప్పటి కళ్ళతో చూడండి  జవాబిచ్చింది శాంత.
ఇప్పుడు శాంతకి కావాల్సినంత తీరిక.
తెల్లవారుజామున లేచి పూజ ముగించుకోవడం  పూలమాలలు కట్టి మూర్తి ఆఫీసుకి వెళ్ళగానే కోవెలకి వెళ్ళడం  వేణుగోపాలస్వామి సన్నిధిలో కాసేపు సేదతీరడం  ఇంటికివచ్చి ఏదో కాలక్షేపం చేస్తూ మూర్తి కోసం ఎదురుచూస్తూ పూలు కోస్తూ ఆ పూల మౌనరాగాల్ని ప్రశాంతంగా ఆలకించడం  శాంతకు ఇంతకంటే ఆనందం ఏదీలేదేమో అన్పిస్తుంది.

  దేవి గారూ, భక్తుణ్ణి కాస్త కరుణిస్తారా   మూర్తి పిలుపుతో ఉలిక్కిపడి చూసింది శాంత.
ఎదురుగా మూర్తి.
  ఏవో ఆలోచనలు    సిగ్గుపడింది శాంత.
  నీవు సిగ్గుపడ్తుంటే మంచులో తడిసిన ముద్దమందారంలా ఉన్నావోయ్‌
చమత్కరించాడు మూర్తి.
  ముసలి మందారమా ముద్దమందారమా.   నవ్వుతూ అడిగింది శాంత.
  వృద్ధాప్యం శరీరానికే కానీ మనసుకు కాదు శాంతా. నిజానికి మనిషికి తోడు అవసరమయ్యే అసలైన వయస్సు ఇదే. ఇప్పుడు మనం ఎవ్వరి గురించీ ఆలోచించక్కర్లేదు. నాకు నువ్వు నీకు నేను  అంతే   మూర్తి మాటల్లో నిండిన సంతృప్తి.
ఆ క్షణంలో శాంతకి తాను జీవితంలో ఏదీ పోగొట్టుకోలేదని అన్పించింది.



శాంత, మూర్తిల ఇల్లు బంధుజనంతో కిటకిటలాడుతోంది. పలకరింపులు, ఛలోక్తులు, నవ్వులు, పండగ వాతావరణం కన్పిస్తోంది. అది మూర్తి రిటైర్‌ అయ్యేరోజు. ఆఫీసులో పార్టీ అయ్యాక మూర్తి చెల్లెళ్ళూ తమ్ముడూ పిల్లలూ అందరూ కల్సి చేస్తున్న సత్కారం. అందరూ మూర్తి సౌశీల్యాన్నీ ఔదార్యాన్నీ వేనోళ్ళ కొనియాడారు. చెమర్చిన కళ్ళతో శాంత  మూర్తిని తనివితీరా చూసుకుంటోంది. మూర్తిలో చెదరని అదే చిరునవ్వు. పొగడ్తలకి పొంగిపోని నిశ్చలత్వం. మూర్తికి తన బంధువులనీ ఆత్మీయులనీ చూస్తే ఆనందంగా ఉంది. ఇంతలో చిన్నబ్బాయి వచ్చి రెండు టిక్కెట్లు తెచ్చి చేతిలో పెట్టాడు.
  నాన్నా, ఈరోజు నువ్వూ అమ్మా సినిమాకి వెళ్ళిరండి  .
  మేమా, సినిమాకా. ఇంతమందిని, ఇంత ఆనందాన్ని ఇంట్లో వదిలి అక్కడేం చూస్తాం. మాకిష్టంలేదు, వద్దు   అన్నారు.
  లేదు నాన్నా, వెశ్ళాల్సిందే  . అందరూ గోలగోలగా అరవడం మొదలుపెట్టారు.
పెద్దబ్బాయి కారు తీశాడు. అందరూ టాటా చెప్పారు.
శాంత మనసు దూదిపింజలా తేలిపోతోంది.



  అన్నయ్యా, నువ్వూ వదినా మా దగ్గర వచ్చి ఉండండి   చెప్పింది చిన్నాడపడుచు.
ఇద్దరు పిల్లలు  భార్యాభర్తలిద్దరికీ ఉద్యోగాలు, క్షణం తీరికలేక సతమతమవుతూ శాంతని ఏ వందసార్లో అనుకునేది ఆ అమ్మాయి.
  నీ దగ్గర అయితే వదినకు రెస్ట్‌ ఉండదు. వదినా అన్నయ్యా మా దగ్గర ఉంటారు. ఆయన ఏదో షాపు ఓపెన్‌ చేస్తారట. నమ్మకమైన మనిషి కావాలట. అన్నయ్యకి వ్యాపకంగా ఉంటుంది   జీతం గీతం అక్కర్లేని ఇద్దరు పనిమనుషులు దొరికిపోతున్నారని ఎంతో ఔదార్యాన్ని ప్రదర్శించింది పెద్దాడపడుచు.
  తమ్ముడూ, నువ్వు చెప్పరా   అంటూ మూర్తి తమ్ముడివైపు చూసింది ఆవిడ.
  అన్నయ్యా, మీ పిల్లలిద్దరూ మంచి స్థితిలోనే ఉన్నారు. మీరిద్దరూ ఇక్కడ ఒంటరిగా ఏం చేస్తారు . ఇల్లమ్మి మా వాటాలు మాకిచ్చేసి, మీరు మీ అబ్బాయిల దగ్గర ఉండండి. మా పిల్లల చదువులు,
మా ఆవిడ అనారోగ్యం  ఖర్చులు తట్టుకోలేకపోతున్నాను   అభ్యర్థిస్తున్నాడో ఆజ్ఞాపిస్తున్నాడో అర్థంకావడంలేదు శాంతకి.
నిన్న కట్టిన బెలూన్లలో ఒకటి  టప్‌ మంది.
నిన్నటివరకూ ఈ ఇంట్లో జరిగిన శుభ, అశుభ కార్యాలకి  అన్నయ్యా, డబ్బెలా చేస్తున్నావు,
నేను ఇవ్వనా  అని ఒక్కమాట కూడా అడగని మరిది ఇప్పుడు వాటాల గురించి మాట్లాడటం ఊహించలేకపోతోంది శాంత.
 నిన్న అనుభవించిన ఆనందానికి  కొసమెరుపు  ఇంత అందంగా ఉంటుందా.  ఆలోచిస్తున్నాడు మూర్తి.
మూల విగ్రహాల్లా నిలబడిపోయిన అమ్మా నాన్నల్ని చూస్తూ లేచి నిలబడి మాట్లాడటం మొదలుపెట్టాడు చిన్నకొడుకు.
  వాటాల గురించి అడిగేటప్పుడు అప్పుల గురించి ఆలోచించవా బాబాయి  అని మిమ్మల్ని మేము అడగటంలేదు. ఇప్పటివరకూ తమ జీవితాన్ని మన సంతోషం కోసం హారతికర్పూరం చేశారు అమ్మా నాన్న.
వాళ్ళ భవిష్యత్తు ఏమిటా అని వాళ్ళు ఏనాడూ ఆలోచించలేదు. మనకోసం వాళ్ళు ఎన్ని త్యాగాలు చేశారో వాళ్ళేం పోగొట్టుకున్నారో మనకి అంతా తెరచిన పుస్తకమే. ఇకచాలు, మీ పంచనో మా దగ్గరో చేరి మన దయాదాక్షిణ్యాల మీద ఆధారపడే అవసరం వాళ్ళకి రాకూడదు. ఇల్లు అమ్మే ప్రసక్తిలేదు. మీరు కాదూ కూడదంటే ఇప్పుడున్న ధర ప్రకారం లెక్కకట్టి మీ ముగ్గురి వాటాలు నేనూ అన్నయ్యా ఇచ్చేస్తాం. రెండునెలలు ఆగండి  మీకు మనసనేది ఉంటే. వాళ్ళిద్దర్నీ ప్రశాంతంగా వదిలెయ్యండి  .
అమెరికా వెళ్ళిపోయి అనుబంధాలూ ఆప్యాయతలూ మర్చిపోయాడేమో అనుకున్న చిన్నవాడు అలా మాట్లాడుతుంటే తెల్లబోయి చూస్తున్నారు అంతా.
పెద్దబ్బాయి లేచి   అమ్మా, మీకు చెప్పకుండా మేము ఓ నిర్ణయం కూడా తీసుకున్నాం. మన ఇంటిపక్క ఖాళీ స్థలాన్ని కొని అక్కడ మ్యూజిక్‌ సెంటర్‌ పెట్టాలనుకున్నాం. మా స్నేహితుడు దాన్ని చూసుకుంటాడు. మీ అనుమతి లేకుండా చేస్తున్న పని ఇది. అది నాన్నగారి పేరుమీదే ఉంటుంది. మీరు ఎవ్వరిమీదా ఆధారపడక్కర్లేదు. ఎప్పుడు మీకు మా దగ్గరికి రావాలన్పిస్తే అప్పుడు రండి. మేమూ వస్తూనే ఉంటాం   అన్నాడు.
ఎంతో ఎత్తుకు ఎదిగిపోయిన ఇద్దరు పిల్లల్ని చూసి ఆనందంతో ఉక్కిరిబిక్కిరి అవుతున్నారు శాంత, మూర్తి.
కోవెల గంటలు మధురంగా విన్పిస్తున్నాయి.
 ఆనందమె జీవిత మకరందం   దూరంగా మైకులో ఘంటసాల పాట.


గేటు తీసుకుని లోపలికి వెళ్ళిన నాకు పూలమొక్కలు ఆహ్వానిస్తూ స్వాగతం పలికాయి. మొగ్గలూ విరిసీవిరియని పువ్వులూ పూర్తిగా విరిసిన పూలూ  నాతో ముచ్చటిస్తున్నట్లన్పించి కాసేపు వాటినే చూస్తూ ఉండిపోయాను. లోపలి నుండి రావుగారు పెట్టిన కమ్మటి తాళింపు వాసనకు కడుపులో పేగులు గుర్రుమంటూ ఆకలిని గుర్తుచేస్తుంటే లోపలికి నడిచాను.

  గుడ్‌ మార్నింగ్‌ రావుగారూ .
  వెరీ గుడ్‌మార్నింగ్‌. రండి  కూర్చోండి. చట్నీ రెడీ మీరొచ్చింతర్వాత దోసెలు వేద్దామని ఆగాను   అంటూ పెనంపెట్టి వేడివేడి దోసెలు నాకందించారు  .
  మీరు తింటూండండి  చివర్లో కలుస్తాను   అంటూ మరో నాలుగు దోసెలు వేసి బాక్స్‌లో పెట్టి, తను రెండు దోసెలు వేసుకుని వచ్చి నా ఎదురుగా కూర్చున్నారు.
  ఇంకోటి వేసుకోండి  ఇంకొద్దిగా చట్నీ వేసుకోండి   అంటూ, నాచేత చాలా దోసెలే తినిపించారు. ఆ తర్వాత చక్కటి చిక్కటి పొగలు కక్కే కాఫీ ఇచ్చారు.
నేను స్వతహాగా టిఫిన్‌ప్రియుడ్ని, కాఫీప్రియుడ్ని, భోజనప్రియుడ్నీ కూడా.
  అద్భుతం సార్‌ టిఫిన్‌, కాఫీ. థాంక్యూ  .
  ఈ థాంక్సలన్నీ నా శ్రీమతికి చెందేవే సార్‌. ఇవన్నీ తనే నేర్పించింది. ఒక్కటేమిటి, అన్ని పనులూ వచ్చు. పిల్లలకు కూడా అన్ని పనులూ నేర్పించింది.  నా విషయంలో కాస్త జాలి చూపించు  అంటూ సరదాగా అనేవాణ్ణి. ఆవిడ అప్పుడు ఇంకా స్ట్రిక్ట్‌గా ఉండి మరోపని ఎక్స్‌ట్రా చేయించేది. ఇదిగో ఇప్పుడు అవే ఇలా నా అవసరాలు తీరుస్తూ నాకెంతో అండగా నిలుస్తున్నాయి   రావుగారు బాధగా అంటుంటే నేను టాపిక్‌ మార్చాను.   ఈమధ్య పిల్లలేమన్నా వస్తున్నారా.   అంటూ.
  బెంగుళూరు ఒకడు, చెన్నై ఒకడు  చాలా దూరం గదా. పండుగలూ పబ్బాలూ అంటూ రావాలని కూడా ఇప్పుడు వాళ్ళకు అన్పించటంలేదనుకుంటా. అమ్మలేని ఇల్లు దేవతలేని దేవాలయంలాగా అన్పిస్తుందని ఇదివరకే చాలాసార్లు అన్నారు. మరి
నేనేమనుకోవాలి.
నేనేం మాట్లాడలేకపోయాను.
  ఒక్క నిమిషం రావుగారూ, పక్కింట్లో తోడుకోసం పెరుగు తెస్తాను. పిల్లి పెరుగు తాగిపోయింది. ఇందాకనే నా  తోడు  అదే నా దుర్గ అన్న మాటలు గుర్తొచ్చాయి.  గిన్నె బోర్లించితే సరిపోయేది కదా  అని.  ప్చ్‌  పొరపాటు అయింది. ఇంకోసారి కానీయను  అంటూ నాకు నేనే చెప్పుకున్నాను   అంటూ చిన్న గరిటె తీసుకుని వెళ్ళిపోయారు. నేను లేచి గదులన్నీ ఓసారి పరీక్షగా చూశాను. అసలు ఆడవాళ్ళు కూడా ఇంత శుభ్రంగా అందంగా ఉంచుకోలేరేమో గదుల్ని. అప్పుడే తుడిచిన అద్దంలా మిలమిల మెరిసిపోతున్నాయి కిచెన్‌లోని వస్తువులు. ఒకసారి అలా వాలిపోతే చాలు గుర్రుపెడుతూ హాయిగా నిద్రపోవచ్చు అన్పించేలా గులాబీరంగు గీతలతో తెల్లటి ఆప్కో బెడ్‌షీట్‌ పరచిన బెడ్‌  అది మాస్టర్‌ బెడ్‌రూం. మరో బెడ్‌రూంలో సింగిల్‌ కాట్‌మీద పూర్తిగా తెల్లటి బెడ్‌షీట్‌, దగ్గర్లో ఓ కుర్చీ. పెద్ద హాలు  ఓ మూల పొడుగ్గా సోఫా  రెండు సింగిల్‌ సోఫాలు  ఓ గ్లాసు టీపాయి  ఫోను  టీవీ  డీవీడీ ప్లేయరు  హ్యాండీక్యామ్‌  లాప్‌టాప్‌  అన్నీ అప్పుడే తుడిచిపెట్టినట్లు ఎంతో ఇష్టంగా చూడాలన్పించేట్లుగా కన్పిస్తుంటే నిజంగా ఎంతో ఆసక్తిగానే చూశాను.
రావుగారు లోపలికి వచ్చి నావైపు చిరునవ్వుతో చూసి కిచెన్‌లోకి వెళ్ళివచ్చారు.
  సార్‌ ఈరోజు ఇక్కడే మీ భోజనం  .
  అయ్యో భలేవారే, ఇంకా నయం
మీరు మరీమరీ బలవంతం చేశారని టిఫిన్‌కి వచ్చాను  .
  అలాగే అనుకుని భోజనం కూడా చేయండి. మీతో మంచి భోజనం తినిపిస్తాను. మీకిష్టమైనవేంటో చెప్పండి, అవే చేస్తాను  .
  అదికాదు సార్‌
  ఫర్వాలేదులెండి. మీ శ్రీమతిగారు ఊరెళ్ళబట్టే కదా నా ఆహ్వానాన్ని మన్నించి అభిమానంతో వచ్చారు. మీకు వంట చేయటం రాదు  నాకు వచ్చు. మీరు హోటల్‌కి వెళ్ళి తినాలి. నేను ఒంటరిగా తినాలి. సో, ఇద్దరం కల్సి ఇక్కడే తిందాం. మీరెందుకు అదోలా ఫీలవుతారు.
  అయ్యో, ఫీలింగులూ వగైరాలు ఏమీలేవు రావుగారూ  .
  మరి మీరింకేం మాట్లాడకండి. మీరు కళ్ళు మూస్తూ తెరుస్తున్నారు. బాగా నిద్ర వస్తున్నట్లుంది. బెడ్‌రూంలోకి వెళ్ళి హాయిగా పడుకోండి. మీరు లేచేసరికి వంట రెడీ  .
  నిద్రలేదు ఏం లేదు సార్‌  కొరియర్‌ పని ఉంది, వెశ్ళాలి  .
  ఓకే, వెళ్ళేముందు మీకిష్టమైన వంటకాలు ఏంటో చెప్పి వెళ్ళండి. ప్రిపేర్‌ చేసి ఉంచుతాను. ఇద్దరం మాట్లాడుకుంటూ హ్యాపీగా తినేద్దాం  .
మొహమాటపడుతూనే ఇబ్బందిగా చెప్పాను.



రావుగారితో నా పరిచయం నెలరోజుల క్రితం నుండే. ముప్ఫై సంవత్సరాలక్రితం ఈ ఊళ్లో ఓ ఆరొందల గజాల స్థలం కొన్నాను. నేను రిటైరైన తర్వాత ఇల్లు కట్టుకోవటానికి రెడీగా ఉండిపోయింది ఆ స్థలం. త్రిబుల్‌ బెడ్‌రూం డాబా ఇల్లు కట్టుకున్నాను. ఇద్దరు ఆడపిల్లల పెళ్ళిళ్ళూ ఎప్పుడో జరిగిపోయాయి. నాది కాస్త రిజర్వ్‌డ్‌గా ఉండే మనస్తత్వం. పిల్లలు రిక్వెస్ట్‌ చేయటంతో మా బంధుజనమూ కొద్దిమంది స్నేహితులతోపాటు ఆ చుట్టుపక్కలవారిని కూడా గృహప్రవేశం రోజున భోజనాలకి పిలిచాను. అందరిలో ఇంటి ఎదురుగా ఉండే ప్రకాశరావు గారు కాస్త దగ్గరయ్యారు. నిజానికి నాకు చాలా అనీజీగానే అన్పించింది అతని చనువు. గృహప్రవేశం రోజున కల్పించుకుని పనులు చేయటం  ఏవైనా హెల్ప్‌ కావాలంటే మొహమాటపడకుండా అడగండి అంటూ పదేపదే చెప్పటం  ఈ మూడు నెలలు పిల్లల దగ్గర ఉండివచ్చాను, లేకుంటే మీకెంతో సహాయపడేవాడిని అంటూ చేయి కలిపి చెప్పటం  ముఖ్యంగా ఇంట్లో స్వతంత్రంగా తిరగటం  చాలా చిరాగ్గానే అన్పించింది నాకు.ఆరోజు గేటువేసి వాకింగ్‌కి వెళ్తున్న నన్ను  సార్‌  అంటూ పలకరించారు ప్రకాశరావు.
  వాకింగ్‌కే కదా, నేనూ మీతో వస్తాను సార్‌  .



  రండి   అన్నాను మనసులో అయిష్టంగా అన్పించినా. ఒకళ్ళ తోడు, సహకారం నాకు పెద్దగా ఇష్టం ఉండదు. వాకింగ్‌లో అతను ఏదో మాట్లాడబోతే వారించాను నేను. అతను ఏమన్నా అనుకున్నాడేమోగానీ వాకింగ్‌లో మాట్లాడటం నాకిష్టం ఉండదు.

  సార్‌, వాకింగ్‌ అయిపోయిందిగా. రండి, కాసేపు అలా కూర్చుందాం   పార్కు చుట్టూ తక్కువ ఎత్తులో ఉన్న ఫెన్సింగ్‌ గోడ దగ్గరికి నడిచాడు అతను. అయిష్టంగానే నడిచి అతనికి కాస్త దూరంగా కూర్చున్నాను నేను.
  ఇల్లు చాలా బాగా కట్టారు సార్‌. మీరు ఇల్లు కడతారని నాకు తెలియదు. లేకుంటే ఇక్కడే ఉండిపోయేవాణ్ణి. ఇల్లు కట్టిన
అనుభవం ఉంది కాబట్టి మీకు ఎంతోకొంత సహాయపడేవాణ్ణి  .
చెవులు మూసుకోవాలన్పించింది నాకు.
  నా భార్య చనిపోయి మూడు నెలలు అయింది. కార్యక్రమాలన్నీ అయిన తర్వాత పిల్లలు గొడవచేసి మరీ తీసుకెశ్ళారు. నాకేమో ఈ ఇంటిని వదిలి ఎక్కడికీ
వెశ్ళాలని ఉండదు. వాళ్ళు తెగ బిజీ.
ఇక్కడేమో ప్రశాంత వాతావరణం. ఏదో చెప్పి వచ్చేశాను. మీ ఇల్లు చూసి చెప్పలేనంత ఆశ్చర్యపోయాననుకోండి. కోరుకున్నదేదో ప్రత్యక్షమైనంత ఆనందపడిపోయాను.
ఒంటరిగా, బోర్‌గా ఫీలవుతున్న సమయంలో ఆ దేవుడే నాకో ఫ్రెండ్‌ని చూపించారు అనుకుని మురిసిపోయానంటే నమ్మండి  .
 ఎంతసేపో ఈ నస  చిరాగ్గా ఫీలవుతూ అటూ ఇటూ చూశాను.
  నా భార్య పేరు కనకదుర్గ. ఎంతో మంచి మనసున్న వ్యక్తి. మేం రోజూ ఇదిగో ఇలాగే వాకింగ్‌ చేసేవాళ్ళం. నన్ను ఒంటరినిచేసి తను వెళ్ళిపోయింది. ప్చ్‌, నాకంటే ఆరోగ్యంగా ఉండేది. హార్ట్‌ఎటాక్‌ వచ్చింది. ఇల్లు ఎంతో ఇష్టంగా కట్టించుకుంది. గృహప్రవేశం రోజున కొడుకులతో చెప్పి నాకు ల్యాప్‌టాప్‌ బహుమతిగా ఇచ్చింది. ప్చ్‌, కొన్నివేల జ్ఞాపకాలు సార్‌. అవన్నీ అసలు మర్చిపోయేవా.
  వెశ్దామా, కాస్త పనుంది నాకు  .
  సారీ సర్‌, వెరీ సారీ. మీ పరిస్థితి ఏంటో తెల్సుకోకుండా నేనే ఏదేదో మాట్లాడేస్తున్నాను. పదండి వెశ్దాం   అంటూ లేచాడు తను.
 అమ్మయ్య  అనుకుంటూ నడవసాగాను. దారిపొడవునా భార్య గురించే చెబుతుంటే మరీ చిర్రెత్తుకొచ్చింది నాకు.



నాలుగురోజులు వాకింగ్‌ మానేశాను. మరో రెండురోజులు ఇంటి వెనుక నుండి వాకింగ్‌కి వెశ్ళాను. ఏడోరోజు అతనే మా ఇంటికి వచ్చాడు.   హెల్త్‌ బాగాలేదా, వాకింగ్‌కి రావటంలేదు   అంటూ పలుకరించాడు.
ఏదో చెప్పాను. లోపలికి వెళ్ళి  టీ  పెట్టమని నా భార్య భవానీతో చెప్పి, టైమ్‌ చూసుకుని మళ్ళీ నేనే లోపలికి వెళ్ళి  టీ  తెచ్చి ఇచ్చాను. కాసేపుండి వెళ్ళిపోయాడతను.
తెల్లవారి మళ్ళీ నాతో వాకింగ్‌కు తయారు .
పదిహేనురోజులు గడిచాయి. అతనితో వాకింగ్‌కి నేను అలవాటుపడిపోయాను. ప్రకాశరావుతో ఏది మాట్లాడినా ఆయన సహధర్మచారిణి కనకదుర్గ దగ్గరికి వెళ్ళి
ఆగిపోతుంది. అలా ఆయన ఏదో చెబుతూనే ఉంటాడు. నేను వింటూనే ఉంటాను.
నిజానికి భార్యల గురించి ఎవరు ఏది చెప్పినా నాకు చాలా చిరాకు. దద్దమ్మ మాటలు, ఆడంగి వ్యవహారం అని కూడా అనుకుంటాను. నా భార్య గురించి నేను ఏనాడూ ఎవరితో చెప్పిందిలేదు. నా పనులన్నీ చేస్తుంది  భోజనం పెడుతుంది  కాపురం చేస్తుంది. అంతే, ఇంకేదో ప్రత్యేకత ఏముంటుంది.
మా పెళ్ళయింది మొదలు అత్తగారూ మామగారితోపాటు బావమరుదులను కూడా గడగడలాడించాను నేను. అల్లుడి స్థానంలో ఉండి విలువైన వస్తువుల్ని చాలానే కోరాను. కాదనకుండా అన్నీ ఇచ్చారు వాళ్ళు.
మా అమ్మా నాన్నగారు కూడా వియ్యంకుడు, వియ్యపురాలు అంటూ చాలా వేడుకలే జరిపించుకున్నారు.
ఇష్టమైనా కష్టమైనా  నా భార్య నేను చెప్పిన మాటే వినాలి. ఏ విషయంలోనూ ఎదురు చెప్పకూడదు  ఇదీ నా సూత్రం. ఆమె తల వంచి మంగళసూత్రం కట్టించుకున్నప్పుడే నాకు లోబడిపోయింది అన్న బలమైన పురుషాహంకారం.
ఉద్యోగం చేస్తున్నప్పుడు ఎలా ఉన్నానో రిటైరైనా అలాగే ఉన్నాను. నా భార్యా అలాగే ఉంది. నేనో కింగ్‌లా బతికాను,
బతుకుతున్నాను అన్న ఫీలింగ్‌ మాత్రం నా గుండెనిండా ఉంది. నేను హ్యాపీ.



ఆరోజు మొదటిసారిగా నా గుండెకి గాయం అయింది. మా చిన్నమ్మాయి సంధ్యని అల్లుడు కొట్టాడట. ఇప్పుడేకాదు, ఎప్పటినుండో కొడుతున్నాడట. మీ పుట్టింటినుండి  అవితే, ఇవితే  అంటూ సతాయిస్తున్నాడట. ఇచ్చినవాటికి విలువే లేకుండా పోయిందట. నాలో మొదటిసారిగా రాక్షసుడు మేల్కొన్నట్లయింది. సంధ్యను దగ్గరికి తీసుకుని నా అక్కసునంతా నా భార్యమీద చూపించాను. అమాయకంగా చూస్తున్న ఆమెను నోటికొచ్చినట్లు తిట్టాను.
 అమ్మాయిల్ని కన్నావ్‌. అబ్బాయిల్ని కంటే ఈ గతి ఉండేదికాదుగా. నాలా వాళ్ళూ రాజాల్లా బతికేవారు  అంటూ అరిచిపారేశాను. తెల్లవారి ఫోనుచేసి అల్లుణ్ణి పిలిపించాను. అతను అడిగినవన్నీ ఇస్తానని చెప్పాను. అమ్మాయిమీద దెబ్బపడితే ఊరుకునేది లేదని కచ్చితంగా చెప్పాను. అన్నిటికీ ఒప్పుకుని సంధ్యను తీసుకుని వెళ్ళిపోయాడు. క్షణకాలం నాకు నా అత్తా మామా బావమరుదులూ గుర్తొచ్చారు.
తెల్లవారి వాకింగ్‌లో నేనే ఏదో చెప్పబోయాను. కానీ మనసొప్పలేదు. నా ఇంటి విషయాలు, నా పర్సనల్‌ విషయాలు ఒకరికి చెప్పుకోవటం నాకు ఏమాత్రం ఇష్టంలేని విషయం.  నాకు అన్నీ తెల్సు  అన్న అహం. ఏ విషయాన్నైనా టాకిల్‌ చేయగలనన్న ధైర్యం. కానీ రెండురోజులు గడిచేసరికి ఆగలేక ఈ విషయం గురించి బేలగా రావుగారితో చెప్పాను.
  మీరు పొరపాటు చేశారన్పిస్తుంది సార్‌. అతనితో మాట్లాడాలి. అతనిలో మార్పు తేవాలిగానీ, ఇలా ఎంతకని ఇచ్చుకుంటూపోతారు. అయినా అమ్మాయి ఇన్నాళ్ళుగా ఎందుకు హింసపడుతోంది. మీతో చెప్పుకునే చనువు లేదా.   రావుగారు చాలానే అడుగుతున్నారు. నేనేం మాట్లాడలేకపోయాను.  రావుగారు వంట ఎంతో రుచిగా చేశారు. కొసరికొసరి వడ్డించి ఎంతో ఆప్యాయంగా మాట్లాడుతూ నాచేత భోజనం తినిపించారు.
  నిజంగా తృప్తిగా భోంచేశారా.
  హండ్రెడ్‌ పర్సెంట్‌  మీరే బాగా తినలేదు   అన్నాను నేను. చిరునవ్వుతో వక్కపలుకులు అందించారు రావుగారు.
  నా పిల్లలూ కోడళ్ళూ మనవడు,
మనవరాలు ఎంతగా సంతోషిస్తున్నారో  మీ పర్మినెంటు పరిచయభాగ్యం కలిగినందుకు. అలాగే ఇలా వాకింగ్‌కి వెళ్తున్నందుకు కూడా. నాన్నగారు ఎలా ఉన్నారో అని వాళ్ళ తపన. ఈరోజు మా పెద్దబ్బాయి
  ఆఁ  వాడు విషెస్‌ చెప్పమన్నాడు.
ఆల్‌రెడీ కొరియర్‌లో బట్టలు పంపాను. లెటర్‌ కూడా పెట్టాను. అయినా మాట్లాడటం వేరు కదా. ముందుగా  నీ భార్యను ప్రేమగా చూసుకోరా. ఆ అమ్మాయి నీవల్ల ఎలాంటి బాధపడకూడదు. ఎప్పుడూ సంతోషంగా ఉండాలి  అని చెప్పి, తర్వాత ఏదేదో మాట్లాడాననుకోండి.
ఆ రోజుల్లో నేను ఏ కట్నం తీసుకోలేదు. పేదింటి అమ్మాయిని పెళ్ళి చేసుకున్నాను. ఆమె నాకో మంచి ఫ్రెండ్‌ అయింది. మంచి తోడు అయింది. అలాగే నా పిల్లలకు నేను ఎలాంటి కట్నాలు తీసుకోలేదు. కోడళ్ళు ఎంత మంచి మనసున్నవాüఊళ్లో  నా భార్య లాంటి మనస్తత్వం వాళ్ళది. నా కొడుకులు అదృష్టవంతులు నాలాగే అనుకున్నాను. నా అదృష్టం తలకిందులైంది కానీ వాళ్ళు ఎప్పటికీ అంతటి అదృష్టవంతులులాగానే ఉండాలి.




ఏమో  బ్రహ్మరాత అని ఏదేదో అంటుంటారు. అది నిజమో కాదో కానీ భార్యాభర్తల సహజీవనంలో ఒకళ్ళు ఉండి ఒకళ్ళు లేకపోతే హింస సార్‌. మానసికంగా చాలా వేదన  నన్ను ప్రేమగా చూసే ఆ కళ్ళు లేవు  ఆప్యాయంగా భోజనంపెట్టే ఆ చేయి లేదు  ఆత్మీయంగా మాట్లాడే
ఆ మనిషే లేదు. నాకో విషయంలో చాలా బాధగా ఉంటుంది. భార్యను ఎందుకు అగౌరవపరుస్తారు. ఎందుకు కొడతారు. ఎందుకు హేళన చేస్తారు. ఎందుకు నిర్లక్ష్యం చేస్తారు. ఎందుకు భయపెడతారు. ఎందుకు బాధపెడతారు. తప్పు సార్‌, ఘోరమైన తప్పు  ఆ తప్పు చేస్తూ తెలియనట్లుగా ఉండటం ఎందుకు. భార్యాభర్తల మధ్య భేషజాలా. అవమానాలా. మళ్ళీ మరో జీవితం ఉంటుందా  వీటన్నిటినీ కరెక్ట్‌ చేసుకోవటానికి. ఆవిడకు నేనున్నాననుకోవటం కాదు సార్‌  ఆవిడ మనసులో నేనున్నానా అని ఒక్కసారి అనుకుంటే సమాధానం తెలియదా. అందుకే సార్‌, ఉన్న తోడును కంటికి రెప్పలా కాపాడుకోవాలి. నేను అలాగే కాపాడుకున్నాను.
కానీ నా తలరాత మరోలా ఉంది. మనిషి ఉన్నప్పుడు విలువ ఇవ్వరు  లేనప్పుడు కావాలనుకుంటారు చాలామంది. అనుభవంతో మాత్రమే మార్పు వచ్చేట్లయితే ఈ చదువులు ఎందుకు, తెలివితేటలు ఎందుకు. ఈ ఉద్యోగాలు ఎందుకు. అసలు మనిషి మనిషిని అర్థంచేసుకోలేకపోవటం ఏంటి సార్‌  అందునా భార్యను అర్థంచేసుకోలేకపోవటం ఏంటి. ఇదిగో చూడండి, ఈ ఇల్లంతా నా భార్య నిండి ఉంది. ఎన్నో తియ్యని జ్ఞాపకాలూ అనుభూతులూ. వీటితోనా బతికేది. వీటితోనా నేను సహచర్యం చేసేది. గుండెను పిండే బాధ సార్‌ ఇది. మన శత్రువు అనుకున్నవాడికి కూడా ఈ బాధ రాకూడదు. నా దుర్గ దేవత సార్‌  దేవత   రావుగారు రెండు చేతుల్లో ముఖం దాచుకుని వెక్కివెక్కి ఏడుస్తుండేసరికి చేష్టలుడిగి అలాగే చూస్తుండిపోయాను నేను.



రోజులు గడుస్తున్నాయి. రావుగారితో నా వాకింగ్‌ అలా సాగిపోతూనే ఉంది. ఆయన ఏది మాట్లాడినా నా గుండెకి సూటిగా తాకి, నా తప్పేదో తెలియజేస్తున్నట్లుగా నాలోని లోపం ఏదో సవరించుకోమన్నట్లుగా చెబుతున్న ఫీలింగ్‌. నా జీవిత సామ్రాజ్యానికి నేనే చక్రవర్తిని అనుకున్నాను. నావాళ్ళు ఎదిరించి నాతో పోరాడలేదు కాబట్టి నా స్థానం అలాగే ఉండిపోయింది. వాళ్ళే మరోలా ఉండివుంటే  నేనేంటి. నాలో ఎందుకీ అహం. ఏ గొప్పకోసం. ఇన్ని సంవత్సరాలుగా నేను దర్జాగా బతుకుతూ నాలో సగం అన్న మాటకు విలువ ఇవ్వకుండా గడిపాను. నేను భవాని మనసుకు దగ్గరగా వెళ్ళలేదు. ఎలాంటి ప్రేమనూ ఆదరణనూ చూపలేదు.
ఇంతకాలం తన మనసు ఏం ఆలోచించి ఉండి ఉంటుంది. తన జీవితం ఇక ఇంతే అనుకుని నిర్లిప్తంగా భావించి ఉంటుంది. కచ్చితంగా అంతే. ఒక కప్పుకింద కాపురం చేస్తున్న మా మనసుల మధ్య ఇంత దూరమా. నాలో అహం దూరమవుతూ మనసు ఏదో కోరుకుంటున్న భావన ఆ రాత్రి నాకు ఎంతకూ నిద్రపట్టలేదు. తెల్లవారుజామున భవాని ఊరెళుతోంది. వాళ్ళ అన్నయ్య మనవడి ఉపనయనం.
నేను రానని నెలక్రితమే చెప్పాను. వందసార్లు పిలిచినా నేను రానని వాళ్ళకూ తెల్సు.
ఆలోచనల మధ్యలో ఓ చిన్న నిద్ర  ఆ నిద్రలో ఏవేవో కలలు  ఎప్పటికో గభాలున లేచి కూర్చున్నాను. కరెంటు పోయింది. అంతా చీకటి  మంచినీళ్ళు తాగి పడుకున్నాను. ఆలోచనలు  ఆలోచనలు
అలారం మోగింది. నాలుగైంది. భవానీతోపాటు నేనూ లేచాను. బ్రష్‌ చేసుకున్నాను. భవానీ రెడీ అయ్యేలోపల నేనూ మొట్టమొదటిసారిగా నీళ్ళు కాచుకుని బకెట్లో పోసుకుని స్నానం చేశాను. భయంభయంగా నా పనులన్నీ గమనిస్తూనే ఉంది భవాని. ఆటో అతను మా పనిమనిషి భర్తే కావటంతో అప్పటికే వచ్చి రెడీగా ఉన్నాడు. నా బ్యాగ్‌ సర్దుకున్నాను.  పద   అన్నాను.   మీరు
  ఏం, నేను నీతో రావద్దా.
నలభై సంవత్సరాల తర్వాత భవాని కళ్ళలో ఓ అందమైన తళుకులీనే మెరుపు.

అప్పటికి భాగవతం గ్రంథస్థమైంది. నగరాలలో, వనాలలో, దేవాలయాలలో, ఆశ్రమాలలో జనులు బహుధా ఆ గ్రంథాన్ని నిత్యం పారాయణం చేస్తూ ఉండేవారు. ఒకనాడు ఒక ఋషి, అయిదుగురు శిష్యులూ అయిదారుగురు చక్కని యువతులూ వెంటరాగా  ఒక తాళపత్రాన్ని పట్టుకొని ఆవేశంగా వచ్చాడు.  భగవాన్‌ వ్యాసమహర్షీ. వందనం  అన్నాడు కాస్త కటువుగా. తండ్రిగారు కన్నులు తెరిచారు
ఆయుష్మాన్‌ భవ.
నా పేరు బ్రహ్మచారి, నా జీవనం కూడా అంతే. శ్రీమద్భాగవతాన్ని నేను అనునిత్యం నిష్ఠతో పాక్షిక పారాయణం చేస్తున్నాను.
వ్యాసుడు మందహాసం చేశాడు.
ధాటీగా కొన్ని సంవత్సరాలుగా
 సమస్య ఏమిటి.  అన్నట్టు చూశాడు వ్యాసుడు.
నవమస్కంధం పందొమ్మిదవ అధ్యాయంలో పదునేడవ లకం నాకు దోషభూయిష్టంగా కనిపిస్తున్నది.
 తల్లి, సోదరి, పుత్రిక వీరితో ఏకాంతమున
ఏకాసనమున కూర్చుండరాదు. శయనించరాదు.
ఇంద్రియగ్రామ మతి బలవత్తరమైనది. ఎంతటి
జ్ఞాని మనసునైనను ఇది విచలితం చేస్తుంది .
మహర్షీ. విద్వాంసులను, జ్ఞానులను కూడా కామం పడగొడుతుందన్నారే. ఇక విద్యకీ జ్ఞానానికీ విలువ ఏమిటి. ఋషులకూ యోగులకూ గౌరవమెక్కడ.
మీ కుమారుడు శుకయోగి కామాలకు అతీతుడుగాడా.
నాయనా. నేను భాగవతాన్ని శుకుని కోసం వ్రాయలేదు. శుకుడు లోకోత్తర పురుషుడు
లోకరీతిపై నేను ఈ హెచ్చరిక చెప్పాను.
స్వామీ. నేను శుకయోగిలా లోకోత్తర
పురుషుడను కాను. కానీ తమవంటి జ్ఞానుల
ఉపదేశాలు చదివి శ్రీభాగవతం వంటి మహద్గ్రంథాలు చదివి  బుద్ధి, జ్ఞానం, వివేకం సంయమం అలవరచుకొన్నాను. నా
ఆశ్రమానికి ఎందరో స్త్రీ, పురుషులు వస్తూ ఉంటారు. నేనేమీ ధర్మం తప్పి చరించలేదు. చరించబోను  నాలాగా విద్వాంసులు ఎందరో ఉన్నారు. అందువల్ల కామం ప్రమాదం అని విద్వాంసులను హెచ్చరించే
ఈ శ్లోకం నాకు అసత్యవాదంగా కనిపిస్తున్నది. దీన్ని తుడిచివేస్తాను. అది చెప్పడానికే వచ్చాను.
నవ్వి అస్ఖలిత బ్రహ్మచారీ. నీవు
సంయమీంద్రుడవు. సంతోషం. నీకు నిగ్రహం ఉంది. కానీ నేను చేసిన హెచ్చరిక పదిమంది సుందరుల మధ్య తిరగడం గురించి కాదు  ఒంటరిగా ఉండటం గురించి. ఏ స్త్రీతోనూ ముఖ్యంగా తల్లి, సోదరి, కోడలు వంటి వారితో ఏకాంతవాసం చేయరాదని. కామాగ్ని కాక తగిలితే మనుష్యుడు పశువుకన్నా హీనుడైపోతాడు. దాని బలం గొప్పది. దాని వేగం
మనోవేగంకన్నా ఎక్కువ. మంచిది. నీకు గురిలేకపోతే ఆ
శ్లోకాన్ని తిరస్కరించు. ఆ పత్రాన్ని చించివేయి.
తప్పకుండా ఇది పామరులకు పనికిరావచ్చు. నావంటి పండితులకూ
వివేకవంతులకూ కాదు.
బ్రహ్మచారి తాటాకు చించిపడేసి విసురుగా తన ఆశ్రమానికి వెళ్ళిపోయాడు.
బ్రహ్మచారి ఆశ్రమంలో గది మధ్యన అగ్నికుండం నివురుగప్పి ఉంది. మరొకపక్కన పెద్ద ప్రమిదలో దీపం.
బ్రహ్మచారి తాళపత్రాలు తిరగేస్తున్నాడు. రివ్వున
గాలి వీచింది. దీపకళిక సంచలించి కదలాడిపోయింది. ఉరుములు మెరుపులు  కొద్ది క్షణాలకే జోరున వాన. బ్రహ్మచారి తాళపత్రాన్ని ముడిచి, కట్టి, పీఠంపై ఉంచాడు. తలుపులు మూయబోయాడు. గాలి బలంగా వీస్తోంది. పిడుగులు, మెరుపులు
రాజకుమారిలా ఉన్న ఒక పడుచు పరుగునవచ్చి వసారాలో నిలిచి దండం పెట్టింది. వెంటనే బ్రహ్మచారి తలుపు మూయబోయాడు.
మూయకండి  తలుపు మూయకండి.
స్వామీ. నేను ఈ సీమ రాజకుమారుడికి ఉపరాణిని. పదిమందిమి వనవిహారానికి వచ్చాం. ఈ గాలివానలో చెల్లాచెదురైపోయాం. రాత్రికి మీ కుటీరంలో తలదాచుకుంటాను.
ఉదయమే వెళ్ళిపోతాను.
ఆమె రూపం తెలియడంలేదు. ఒక నిలుచున్న నీడలా ఉంది.
పెడమొహం పెట్టి కటువుగా  సాధ్యంకాదమ్మా, ఇది సాధువుల నివాసం. ఇక్కడ స్త్రీలకు ప్రవేశం లేదు. ఆకాశం బద్దలై కుంభవృష్టి కురుస్తున్నాకూడానా. ఆపదలో ఆడా మగా ఏమిటి. అదంతే దగ్గరలో మరొక కుటీరం ఉంది. అటు వెళ్ళు.
తళుక్కున మెరుపు మెరిసింది. ఆమె అందం  క్షణం వెలిగింది.
మంచిది. ఈ చీకటిలో, వానలో నాకేదైనా ఆపద జరిగితే ఆ పాపం మీదే.
వెనుదిరిగింది. మళ్ళీ మెరుపు. ఆమె జఘనాలు మెరిశాయి. బ్రహ్మచారికి ఒళ్ళు జలదరించింది.
గొణుక్కుంటూహరిహరీ.
వెనక్కి తిరిగింది సుందరి. మళ్ళీ మెరుపు. ఆమె తడిపైటలో కుచాలు రెండూ చంద్రబింబాల్లా మెరిశాయి.
అనక ఏం చెయ్యను. నేను ఓ మూల పడుకుంటే మీకే ఆపదా రాదు గదా. తేలునో పామునో కానుగదా కాటువెయ్యడానికి.
గుటక మింగి అవుననుకో నేను ఘోటక బ్రహ్మచారిని.
అయినా  మీ గురించి నేనే
భయపడాలి. కానీ నా గురించి మీకేల. మీరు
ఉత్తములని నమ్మకం కాబట్టే ఆశ్రయం అడిగాను.
నావల్ల నీకు ఏ హానీ కలలో కూడా
జరగదు.
అబ్బే, అదేమీలేదు.
మరికనేం, దారి ఇవ్వండి.
ముందుకు అడుగేసింది. అతడు దారి ఇచ్చాడు. దీపకళిక కాంతిలో ఆమె ఒక జ్యోతిలా వెలుగుతోంది.
తడిసిపోయావు  చలి  నావద్ద పొడిబట్టలు ఉన్నాయి  మార్చుకో. నీ చీరలు ఆరబెట్టుకో.
దండెంమీద ఉన్న రెండు నారచీరలు ఇచ్చాడు. గాజులచేయి వాటిని అందుకోగానే మునివేళ్ళు
తగిలాయి. చీర ఇచ్చి, చటుక్కున తన చేయి వెనక్కి లాక్కున్నాడు. తన పంచకు తుడుచుకున్నాడు. ఆమె గమనించలేదు. ఒకపక్కకు వెళ్ళి చీర మార్చుకోసాగింది. అతడు దీపం పైకెత్తి పట్టుకుని, మరోవైపు తిరిగి నిలిచాడు. ఆమె విడిచిన వలువల సుగంధ
పరిమశాలు మళ్ళీ గుప్పుమన్నాయి. ఊపిరి
బిగబట్టాడు. ఆమె తడిచీరలు విడిచి, దండెంపై
ఆరవేసింది. పాదాలు పైకిలేపి, చీరలు ఆరవేస్తుండగా అతడూ క్షణకాలం చూశాడు. ఒంపుసొంపులు
కనిపించాయి. గట్టిగా కళ్ళు మూసుకున్నాడు.
 హరిహరీ.  అని గొణుక్కున్నాడు.
ఏ పక్కన పడుకోను.
అంటూ ఓ పక్కకు నడిచింది. బ్రహ్మచారి
గుటకలు మింగాడు.
సుందరీ, నియమాలను ఉల్లంఘించడం ఎందుకో నాకు రుచించలేదు. పద, ఈ పక్కనే నాది మరొక చిన్నకుటీరం ఉంది. అందులో కట్టెలూ
సమిధలూ ఇతర పూజాద్రవ్యాలూ ఉంచుకుంటాను.
ఆ గదిలో హాయిగా నిద్రించవచ్చు.
సుందరి వింతగా చూసింది.
నేనేమీ తప్పి చరించను స్వామీ. ప్రమాణం చేస్తున్నాను.
ఆహా మనం తప్పు చేస్తామనికాదు.



ఉదయమే భక్తజనం వస్తారు. వారు నాలుగువిధాలుగా అనవచ్చు, అనుకోవచ్చు. పద పద
మంచిది స్వామీ. నాక్కావలసింది నిద్ర, వెచ్చని పక్క. అంతే. ఆ పక్కనయినా ఈ పక్కనయినా ఏ పక్కనయినా ఒక్కటే.
అనుసరించింది.
బ్రహ్మచారి ఎడమచేతిలో కాగడా, కుడిచేతిలో
పెద్ద ప్రమిదలో దీపం ఉంది. తడక తలుపు తోశాడు.
లోపలకు వెశ్ళాడు. దీపం ఆమె చేతికి ఇచ్చాడు.
చేయి తగిలింది. ఆమెకేమీ లేదుగానీ అతనికి
స్పర్శ ఛెళ్ళున తగిలింది. నిగ్రహించుకున్నాడు.
దర్భశయ్యను పరిచాడు.
ఒక్క క్షణం.
పరుగున వెళ్ళి నారచీరనూ ఆమె తడి చీరలనూ తెచ్చాడు. నారచీరను దర్భశయ్యపై పరిచాడు. తడి చీరలను అక్కడ కట్టెలమోపుపై పరిచాడు.
 తనలో తానే దర్భలు గీసుకుంటాయి. నీలాంటి కోమలాంగులకు మరీ కష్టం.
ఆమె దీపం పట్టుకుని కదలకుండా అలాగే చూస్తోంది.
తడిబట్టలు ఇక్కడే ఆరవేస్తే, చూరులోంచి గాలి వస్తుంది. తెల్లవారేవేళకు ఆరిపోతాయి.
వాటిని చూస్తూ చీర పొరను వేళ్ళమధ్య పట్టి
దేవతా వస్త్రాలంటే ఇవే కాబోలు.
సుందరి నిశ్చలంగా చూస్తోంది. చేతిలోని దీపకాంతిలో ఆమె అందాలు జిగేల్మంటున్నాయి.
బ్రహ్మచారి బయటకు నడిచాడు.
తలుపువేసుకో అమ్మాయి.
వెళ్తున్నవాడు వెనక్కి తిరిగాడు.
అలాగే అంటేకాదు. తలుపు మూయాలి, గడియ వేయాలి.
అలాగే స్వామీ.
తలుపులు మూయబోయింది.
అన్నట్లు ఒక్కమాట గుర్తుంచుకో. ఈ చుట్టుపక్కల ఒక మాయదారి పిశాచి తిరుగుతోంది. అది కామరూపిణి. నక్కలా పులిలా సివంగిలా  సివంగేమిటి. మనిషిలా. అచ్చంగా నా రూపంలో కూడా వచ్చి తలుపు తీయమంటుంది. తియ్యకు. అరిచి
గీపెట్టినా గడియ మాత్రం తీయకు. తెల్లవారేదాకా తలుపు తెరవకు. బహుపరాక్‌.
సుందరి కళ్ళప్పచెప్పి చూస్తోంది.
మాటలు చెప్తూనే అతడు ఆమె అందాన్ని కళ్ళతో తాగేస్తున్నాడు.
ఆమె తలుపు మూసి గడియపెట్టింది. బ్రహ్మచారి ఒక్కక్షణం అటే చూసి నిట్టూర్చి తన కుటీరానికి వెశ్ళాడు.
అక్కడ నిజంగా అలాటి పిశాచాలున్నాయా.
లేవు, అడవిలో లేవు. అతని గుండెలో ఉన్నాయి. ఆమె అందాన్ని చూడగాచూడగా అతనికి ఆనందంకన్నా భయం ఎక్కువ కలిగింది. తను ఏమి చేస్తాడో అని. అందుకే అలాంటి పిశాచ భయంతో ఆమెను హెచ్చరించాడు. తన భయానికి తగినట్టుగానే అతని తీరులో మార్పు రాసాగింది.
ఉరుములు  మెరుపులు  వర్షం  వసారాలో కుండలో నీరు తీసి, కాళ్ళు కడుక్కుని, కాసిని నీళ్ళు
నెత్తినజల్లుకుని లోపలకు నడిచాడు బ్రహ్మచారి.

పక్కన కుండలో నీరుతీసి గడగడా తాగేశాడు
తననితనే అభినయించుకుంటూ.
నాకే ఇంత దాహమైతే  పాపం ఆ
సుకుమారికెంత దాహమో.
పాత్రలో జలం తీసుకుని పరిగెత్తాడు.

తడక కంతలోంచి చూశాడు. ఆమె జడ విప్పి
కురులారబోసుకుంటోంది.
దాహానికి నీరుంచడం మరచాను. తీసుకో.
వద్దు స్వామీ. దాహంగా లేదు.
ఇప్పుడు లేకపోవచ్చు. ఆనక వేస్తే.
నవ్వి వెయ్యదు స్వామీ.
వెయ్యకపోయినా, అక్కడ ఉంచుకుంటే నీరు కరుస్తుందా. తలుపు తెరువు.
శృంగారం తొంగిచూసే కపట కోపం నటిస్తూ
అదేమిటి  నన్నే శంకిస్తున్నావా.
నాకు ఆశ్రయమిచ్చిన స్వామివారు
గట్టిగా చెప్పారు. ఎవరు వచ్చినా   కుక్కలూ
నక్కలూ వచ్చినా   చివరకు స్వామివారి రూపంలోనే వచ్చినా, తెల్లవారేవరకూ తలుపు తెరవరాదని
వారు ఆజ్ఞాపించారు.
బాలా  అది చెప్పినది నేనేగదా. నేనో కాదో తెలియాలంటే తలుపు కంతలోంచి చూడు.
చూస్తూనే ఉన్నాను స్వామీ. మీరు
మీరో, పిశాచం గారి కామరూపులో నాకెలా తెలుసు. తెల్లవారనీయండి.
బాలా నన్ను విసిగించకు. పిశాచాలకు మాయలు తెలుసు. ఇట్టే లోపలకు వచ్చేస్తాయి.
అవి తలుపు కూడా కొడతాయని
మీరేగదా చెప్పారు.
బుద్ధి గడ్డి తిని చెప్పాను తల్లీ. తియ్‌ తలుపు.
మా స్వాములవారికి కోపం రాదు. ఇంత కోపం ఉంది కాబట్టి, మీరు పిశాచాలే.
చూస్తూ ఉండు. నేను మాయలేకుండా సొంత బలంతో ఎలాగో తోసుకుని లోపలకు వచ్చేస్తాను.
అలా వస్తే మీరు మీరేకారు. పిశాచంగారే. మీరు బలవంతంగా రారు.
భుజంతో తలుపు నెట్టాడు. లోపల ఆమె తన బలంతో ఆపుతోంది. బ్రహ్మచారికి తిక్కరేగింది. పౌరుషం వచ్చింది. తలుపుకి కొంచెం అవతల చూరుకేసి చూశాడు. గోడకీ చూరుకీ మధ్యన ఒక అడుగు ఖాళీగా ఉంది. గాలికోసం పెట్టిన వసతి అది. పక్కనే ఉన్న రెండుకుండలు చూశాడు. ఒకదానిపై ఒకటి మోపి, పైకి ఎక్కాడు. చూరుబద్దలు పట్టి ఒక్క ఊపుతో పైకి లేచాడు. కుండలు పడిపోయాయి. చూరులో తలదూర్చి, చేతులతో ఎగబాకి లోపలకి
ప్రవేశించాడు.
తల, రొమ్ము, నడుముదాకా లోపలకి దూరాడు. పొట్ట అడ్డు వచ్చి ఆగిపోయాడు. సుందరి ఆశ్చర్యంగా చూస్తోంది.
తెలిసిందా నేను పిశాచాన్ని కాదు
నరమానవుడనే. చేతులు జాపి లాగు, కిందకు లాగు.
సుందరి నవ్వింది.
నావల్ల కాదు. నిద్ర ముంచుకొస్తోంది. మీరూ పడుకోండి. ఆటలు చాలు.
ఆమె పడుకుని, చెంగు ముసుగుపెట్టింది.
ఛీ  అందుకే స్త్రీని నమ్మరాదన్నారు.
విశ్వాసఘాతకీ  హింసాత్మక రాక్షసీ.
వెనక్కి పోబోయాడు. కుదరలేదు. వెదురులు
గీసుకున్నాయి. గిలగిల తన్నుకుంటున్నాడు.
దేవుడా. ఇదేమి వినోదమయ్యా. ఈ చెర విడిపించు. బతుకు చెరకాదు  ముందు ఈ చూరు చెరనుంచి విడిపించు దేవుడా.
దేవుడు కూడా నిద్రపోతున్నాడు. పలకలేదు.
బ్రహ్మచారి మొరలు వినిదేవుడు మేలుకొనేసరికి
సూర్యుడు ఉదయించాడు. బయట భక్తులు చేరారు.

చూరు మధ్యనే సొమ్మసిల్లి ఉన్న బ్రహ్మచారి కన్నులు తెరిచాడు. కింద వ్యాస భగవానులు, పక్కన సుందరి నిలిచి నవ్వుతున్నారు.
నాయనా ఎంత విద్వాంసులకైనా యోగులకైనా జయించరాని పెద్ద మాయాజాలం  కామం. నువ్వు చేసిన ఈ రభసకి   కారణం   తల్లి, చెల్లి, కూతురు అయితే  క్షణికమయిన ఆవేశానికి జీవితకాలం అంతా క్షోభపడాలి గదా. అందుకే విద్వాంసులను కూడా హెచ్చరించడానికే ఆ
శ్లోకం చెప్పాను. ఇక రా.
వ్యాసుడు చేయి ఊపాడు. క్షణంలో
బ్రహ్మచారి చూరులో నుంచి జారి, నేలమీద
నిలిచి తలవంచి వ్యాసునికి నమస్కరించాడు.



 ఆమె మీ అమ్మలాగా లేదూ   దూరంగా బెంచీ మీద
కూర్చున్న పెద్దావిడని భర్తకి చూపిస్తూ అడిగింది జనని.
ఆవిడ తన మనవడికి కాబోలు మురిపెంగా
అరటిపండు తినిపిస్తోంది.

అటువైపోసారి చూసి తలతిప్పుకున్నాడు   రైల్లో కిటికీ పక్కన కూర్చున్న మాధవరావు. భర్తకి సెండాఫివ్వడానికి వచ్చి కిటికీ పక్కన ప్లాట్‌ఫాం మీద నిలబడి ఉంది జనని. అతను తన సొంత ఊళ్లో అమ్మిన చివరి నాలుగెకరాల పొలం తాలూకు రిజిస్ట్రేషన్‌ పనిమీద నెల్లూరు నుంచి రాజంపేటకి వెళ్తున్నాడు. ఉదయం పదిగంటలవుతూంది. రైల్వేస్టేషన్‌లో పెద్దగా జనం లేరు. భర్త మొహం ప్రసన్నంగా లేకపోవడం గమనించింది జనని.
  ఇక మన ఊరు ఎప్పుడోగానీ వెళ్ళరు.
రిజిస్ట్రేషన్‌ రేపుగదా, రాత్రికి మన ఊరెళ్ళి మనింట్లో ఉండండి   అనునయంగా
చెప్పింది జనని.
  అది మన ఇల్లు కాదు, అనురాధది   కోపంగా అన్నాడు మాధవరావు.
  అనూరాధ మీ చెల్లెలే గదా, ఎవరో అన్నట్టు మాట్లాడతారేం.
  ఆ బంధం అప్పుడే తెగిపోయింది  .
  వాళ్ళ పరిస్థితి బాగుండకే గదా, మీ అమ్మ వాళ్ళకి ఇల్లు, పొలం ఇచ్చింది. అయినా
ఎవరికి ఇచ్చింది  మీ ఒక్కగానొక్క
చెల్లెలికేగా. మీరు ఆ ఇంటిగడప తొక్కి
రెండేళ్ళయింది. ఆస్తి కోసం రక్తసంబంధం తెంచుకుంటామా   జనని వదల్లేదు.
మాధవరావు మాట్లాడలేదు. ఓ కాకి
గోడమీద కూర్చొని అవతలి ప్లాట్‌ఫాం మీద ఎవరో వదిలేసిన అన్నం ప్యాకెట్‌నే చూస్తోంది. దూరంగా నీడలో పడుకున్న కుక్క కాకినే గమనిస్తోంది.
  ఆమెకివ్వబట్టే గదా  ఆ ఆరెకరాల
పొలమైనా మన కుటుంబం కింద సాగులో ఉంది. మీ నాన్న ఆ పొలాన్ని తయారుచేయడానికి ఎంత కష్టపడ్డారు. అనూరాధ ఆడమనిషైనా కాయకష్టంచేసి వ్యవసాయం
చేయిస్తోంది. మన వాటా మనమేంజేశాం  బంగారం పండే మాగాణి అమ్మి, ఈ నగరం కొసానెక్కడో ఇళ్ళస్థలాలు కొని, కంపచెట్లకూ తొండలకూ వదిలేశాం  .
మాధవరావు భార్యవైపు కోపంగా చూశాడు. గోడమీద కాకి అన్నంపొట్లం దగ్గరకొచ్చి భయంగా అటూ ఇటూ చూసి తినకుండానే వెళ్ళి మళ్ళీ గోడమీద కూర్చుంది. కుక్క
నిరాసక్తంగా తల మరోవైపు తిప్పుకుంది.
రైలు కూతవేసి బయల్దేరడానికి సిద్ధపడింది.
  చెల్లెలిమీద కోపం పెట్టుకుని రాత్రికి ఆ నర్సింహులింట్లో పడుకోకండి. అతను ఫ్యాక్షన్‌ మనిషి. ఎప్పుడు ఎవరు దాడిచేస్తారో తెలీదు. సాయంత్రం చల్లపొద్దున రెండుమైళ్ళు నడిస్తే మన ఊరొస్తుంది. ఇంటికెళ్ళండి, అందరూ సంతోషిస్తారు   కదుల్తున్న రైల్తోపాటు నడుస్తూ చెప్పింది జనని. రైలు ముందుకి నడుస్తూంటే మాధవరావు జ్ఞాపకాలు వెనక్కి పరుగెత్తాయి.





మాధవరావువాళ్ళది రాజంపేటకి పడమరగా పదిమైళ్ళ దూరంలో చెయ్యేటిగట్టుమీది అనుంపల్లె. ఏటికిటూ అటూ ముక్కారు పండే మాగాణి. తండ్రి కాంతయ్య వృత్తిరీత్యా టీచరైనా ప్రవృత్తిరీత్యా వ్యవసాయదారుడు. అనువంశికంగా వచ్చిన పన్నెండెకరాల మెట్టభూమిని కాయకష్టంచేసి మాగాణిగా మార్చాడు. మాధవరావు, అనూరాధ ఇద్దరే సంతానం. ఇద్దరికీ తల్లి సీతమ్మే లోకం. మాధవరావు తిరుపతిలో ఎం.ఏ. ముగించుకుని ఉద్యోగంలో చేరిన కొత్తల్లోనే అనూరాధ పెళ్లైంది. కుర్రాడికి ఆస్తిపాస్తులు అట్టే లేకపోయినా చెన్నైలో మంచి ప్రైవేటు కంపెనీలో ఉద్యోగమని మొగ్గుచూపారు. అనూరాధకి తొలిచూలు ఆడబిడ్డ. మాధవరావు పెళ్ళినాటికి రెండోది తప్పటడుగులు వేస్తోంది.
అంతా సవ్యంగా నడుస్తూందనుకున్నంతలో ఓ రోజున కారు ప్రమాదంలో అనూరాధ భర్త తీవ్రంగా గాయపడ్డాడు. ప్రాణంపోయినంత పనైంది. చెన్నైలోని పెద్దపెద్ద ఆసుపత్రులు, డాక్టర్లచుట్టూ తిరిగి ఏడాదిపాటు మందులు తీసుకున్నా ఫలితం దక్కలేదు. అతనికున్న
ఆ కాస్త ఆస్తీ హరించుకుపోయింది. కాంతయ్య తనకు చేతనైనంతా చేశాడు. అల్లుడు పూర్తిగా మామూలు మనిషి కానేలేదు. ఉద్యోగానికి పనికిరాడన్నారు. భర్త, పిల్లల్తో అనూరాధ పుట్టిల్లు చేరింది.
కూతురి సంసారం కూలినందుకు సీతమ్మ కుంగిపోయింది. కాంతయ్య మంచంపట్టాడు. ఆపై ఆయన ఎక్కువ రోజులు బతకలేదు. ఆయన పోతూపోతూ భార్య సలహామీద సగం ఆస్తి కూతురికిచ్చి పోయాడు. సీతమ్మ కూడా తన పేరుతో ఉన్న పొలమూ ఇల్లూ కూతురికే ఇచ్చింది. మొదట్లో మాధవరావు ఇవన్నీ పట్టించుకోలేదు. రానురాను వాళ్ళూ వీళ్ళూ అనడంమూలాన   తల్లికి తనకంటే చెల్లెలంటేనే ప్రేమ ఎక్కువనీ ఆమెకి
అవసరానికంటే ఎక్కువ ఇచ్చిందనే అభిప్రాయానికొచ్చాడు. మొదట్లో వాదించాడు, తర్వాత తల్లీ చెల్లెలితో మాట్లాడ్డం మానేశాడు. ఏడ్చి మొత్తుకోవడంతప్ప సీతమ్మ కొడుకు మనసు మార్చలేకపోయింది.
మాధవరావు భార్య జనని అత్తగారి పక్షమే వహించింది.  అనూరాధకు వేరే జరుగుబాటులేదు. ఇవ్వడానికి ఇల్లూ భూమీ తప్ప
తల్లి దగ్గర మరేమీలేదు. ఎవరున్నా లేకున్నా భూమైతే కన్నతల్లిలా కడుపులోపెట్టుకు కాపాడుతుంది. భూమిని నమ్ముకుంటే అది అన్యాయం చెయ్యదు, కనీసం కలో గంజో ఇస్తుంది. మనకేం, మీకు మంచి ఉద్యోగం ఉంది  ఇలా జనని ఎంత నచ్చజెప్పినా మాధవరావు తలకెక్కలేదు. మంకుపట్టులో మార్పులేదు. ఆ కోపంతోనే ఊళ్లో తన వాటాకొచ్చిన పొలమంతా అమ్మేశాడు. మిగిలిన బÅౌతిక బంధాన్ని
తెంచుకుని రావడానికి ఇప్పుడు వెళ్తున్నాడు.
రైలు ఇంకా ఎండ ఉండగానే రాజంపేట చేరింది. తన ఊరెళ్ళడానికిష్టపడని
మాధవరావు రెండుమైళ్ళ ముందే నర్సింహులుంటున్న కోసూర్లో బస్సు దిగిపోయాడు.
ఆ రాత్రికి నర్సింహులింట్లోనే ఉండటానికి నిశ్చయించుకున్నాడు.
నర్సింహులు ఇల్లు అవడానికి డాబా అయినా నాలుగువైపులా పెద్ద పెంకుల వసారాలున్నాయి. ముందువైపు వీధిలోకి ద్వారానికిరువైపులా పెద్ద అరుగులు. రాత్రి భోజనం తర్వాత నర్సింహుల్తో పిచ్చాపాటీ మాట్లాడాక వీధి అరుగుమీద పక్క పరిపించుకున్నాడు మాధవరావు. ఇంట్లో పడుకోమన్నా వినలేదు. తన ప్రాంతాల గాలి పీల్చి, వెన్నెల చూస్తూ నిద్రపోయి చాలా కాలమైందన్నాడు.
వీధి పొడవునా చెదురుమదురుగా కలిసిపోయిన ఇళ్ళూ, చెట్లమధ్య సప్తమినాటి వెన్నెల చీకటితో నిశ్శబ్దంగా దోబూచులాడుతోంది. అప్పుడప్పుడు చల్లనిగాలి సడి చేయకుండా వీస్తోంది. తన ఊరు, తన బాల్యం, చెల్లీ తను ఆడుకోవడం, తమ చిన్ని తగవులు తల్లి తీర్చడం  మాధవరావుకి ఒక్కొక్కటీ గుర్తొస్తున్నాయి. తన ఊరికి అంత దగ్గర్లో తన ఊరుగాని మరో ఊళ్లోü ఈ అరుగుమీద ఇలా ఒంటరిగా పడుకోవడం  అతనికి
తెలియకుండానే ఎప్పుడో నిద్రపట్టింది.



నిద్రపోతున్న మాధవరావుని ఎవరో మెల్లగా స్పృశించి నిద్రలేపినట్టయింది. కళ్ళు తెరచి చూశాడు. అంతా మసగ్గా ఉంది. రాత్రి ఏ ఝామో తెలియలేదు. ఎదురుగా తన కాళ్ళపక్కన వీధివైపు ఎవరో ఆడమనిషి కూర్చొని ఉంది. తేరిపార చూశాడు. ఇంతలో ఎక్కడనుంచో కొంచెం వెలుతురు ఆమెమీద పడింది. ఆమె తన తల్లి సీతమ్మ. చిత్రంగా, ఆ గుడ్డివెల్తుర్లోనూ ఆమె మొహం స్పష్టంగా కనిపిస్తోంది. పుల్లంపేట నేతచీర కట్టుకుని కొంగు భుజంచుట్టూ కప్పుకొంది. తనవైపే ఆప్యాయంగా చూస్తోంది. అదేమిటి ఇంత రాత్రివేళ ఇక్కడికొచ్చింది. ఎలా వచ్చిందసలు. అతనికంతా అయోమయంగా ఉంది. దాహంగా ఉంది. గొంతు పూడుకుపోయింది. కష్టంమ్మీద లేచి వెనక్కిజరిగి కూర్చున్నాడు.
  ఏమిటిట్లా వచ్చావు  ఇంత రాత్రప్పుడు   ఎలాగో గొంతు పెగుల్చుకున్నాడు.
  నీకోసమే. ఇంకా నామీద కోపం పోలేదురా నాయనా   ఆమె గొంతులో ఏదో శీతల మార్దవం గడ్డకట్టిన బాధ.
  ఎందుకొచ్చావు. నీకు నేనంటే ఇష్టంలేదు  చెల్లెలంటేనే ఇష్టం  .
  నా ప్రాణాలన్నీ నువ్వేరా. తల్లికి బిడ్డల్లో తేడా ఉంటుందా నాయనా   ఆమె కంఠంలో వేదన. కళ్ళు ధారగా వర్షిస్తున్నాయి.
ఆమె ఇంకా ఏదేదో మాట్లాడుతోంది, సగం స్వగతంలా.
ఆమె ముందుకు వంగి తన చెయ్యి
పట్టుకుంది. ఆమె చెయ్యి చల్లగా ఉంది.
ఆ చల్లదనం అతని ఒళ్ళంతా ప్రవహించింది. అతనికి తన శరీరం లోపల ఉన్నదంతా
కరిగిపోయి శూన్యమేర్పడినట్టూ ఒళ్ళు తేలికైనట్టూ అనిపించింది.
  ఇంత చిక్కిపోయినావేంరా  అన్నం సరిగ్గా తింటున్నావా.   ఈసారి ఆమె మొహం స్పష్టంగా కనిపిస్తోంది. ఆమె తడికళ్ళలో ఉన్న ప్రేమను చూసి అతను నిశ్చేష్టుడయ్యాడు.
  ఇంటికి రాకుండా ఇక్కడ పడుకున్నావేం బాబూ. ఈ నర్సింహులున్నాడే, వీడికి ముఠా కక్షలున్నాయి. వాడనుకుని నిన్నేమైనా
చేస్తారేమోనని ప్రాణాలుగ్గబెట్టుకొని వచ్చినాను నాయనా. ఇంటికి రాకపోతే పోతివి, వెళ్ళి లోపల పడుకో  ఈ వేళప్పుడు ఇక్కడొద్దు  నీకు చెప్పిపోదామని వచ్చినాను నాయనా   ఆందోళనగా, ఆర్తిగా చెప్పిందామె. అప్పుడప్పుడూ భయంతో అటూ ఇటూ చూస్తోంది.
మాధవరావు మగతలో ఉన్నవాడిలాగా తల ఊపాడు.
  వస్తానురా, చాలా దూరం పోవాలి. కోడలూ పిల్లలూ జాగ్రత్త నాయనా  వెళ్ళి లోపల పడుకో   అంటూ ఆమె లేచి అరుగుదిగి, పడమర దిక్కుగా నడుస్తూ వెళ్ళిపోయింది.
తల్లిని ఆగమని మాధవరావు గట్టిగా అరుస్తున్నాడు. కానీ గొంతులోంచి మాట బయటికి రావడంలేదు. లేచి తల్లి దగ్గరికి పరుగెత్తాలని ప్రయత్నిస్తున్నాడు కానీ చేతులూ కాళ్ళూ
కదలటంలేదు. కళ్ళల్లో నీళ్ళు కారిపోతున్నాయి. బలంగా చేతుల్నీ కాళ్ళనీ విదిల్చాడు. స్తంభానికి చెయ్యి తగిలి  అబ్బా  అని అరిచాడు.



నిద్రలో విసరగా చెయ్యి స్తంభానికి గట్టిగా తగలడంతో మాధవరావుకి మెలకువ వచ్చింది. ఒళ్ళంతా సన్నగా కంపిస్తోంది. చెమటలు పట్టాయి. కాసేపు ఏమీ అర్థంకాలేదు. చెయ్యి నొప్పి తెలుస్తోంది. వీధిలో అంతా నిశ్శబ్దంగా ఉంది. వెన్నెల పలచబడింది. లేచి కూర్చున్నాడు. తల విదిలించాడు. కొంత స్పృహలోకొచ్చాడు.
 తన తల్లి కనిపించడం, మాట్లాడ్డం
అంతా కలలో జరిగిందన్నమాట. కానీ
ఇంకా తల్లి ఎదురుగా కూర్చున్నట్టే ఉంది. నెమ్మదిగా స్ఫురణకొస్తోంది. తల్లి చనిపోయి
మూడేళ్ళైంది. ఆమె బÅౌతికంగా వచ్చే
అవకాశమే లేదు. కానీ ఎంతో బÅౌతికంగా జరిగినట్టుంది. ఆమె ఆత్మ వచ్చిందా.
తనకలాంటి వాటిమీద నమ్మకం లేదు. రాత్రంతా ఆ విషయాలే ఆలోచిస్తూ నిద్రపోయాడు. అందుకే తల్లి కలలోకొచ్చింది. కానీ అదంతా  కల  అంటే ఇంకా నమ్మకం కలగడంలేదు. అంత స్పష్టంగా జరిగింది.
అరుగుదిగి వీధిలోకొచ్చి చూశాడు. పరుగులాంటి నడకతో వెళ్ళి చూశాడు. అక్కడెవరూ లేరు. ఇది కూడా భ్రమేనా. తిరిగివచ్చి అరుగుమీద కూర్చున్నాడు. శరీరం వణుకు తగ్గి, పూర్తి స్వాధీనంలోకి వచ్చింది. అతనిలో ఇన్నాళ్ళూ గడ్డకట్టి ఉన్న చెడు భావనలు కలలోని తల్లి స్పర్శతో కరిగి ప్రక్షాళన అయినట్టనిపించింది. తర్కానికి లొంగని మూర్ఖత్వం  కలలో జారిన కన్నీటి లో కరిగింది  ముల్లును ముల్లుతోనే తీసినట్టు. వృద్ధురాలవుతున్న తల్లిని తన
దగ్గరుంచుకోవాల్సొస్తుందని ఇన్నేళ్ళూ తనే ఈ మూర్ఖత్వాన్ని పెంచి పోషించాడా . లోకం దృష్టిలో కోడళ్ళకంటే కొడుకులు మంచివాళ్ళుగా చెలామణి అవుతున్నారు. కొన్ని నిజాలు ఎప్పుడోగానీ బయటపడవు. తల్లిని ఎంత బాధపెట్టాడు  దీనికి నిష్కృతి ఉంటుందా.
మాధవరావు పక్కనే ఉన్న మరచెంబులోని నీళ్ళు తాగాడు. నెమ్మదించిన శరీరాన్ని మళ్ళీ పక్క మీదకు చేర్చాడు. అంతలో అతనికి కలలో తన తల్లి చెప్పిన చివరిమాటలు
గుర్తొచ్చాయి. భయంతో కాకపోయినా, తల్లి మాటకి కట్టుబడి, పక్క చుట్టుకుని వెళ్ళి లోపల పడుకునే ఉద్దేశంతో వీధితలుపు తట్టాడు.



ఉదయాన్నే లేచి మొహం కడుక్కుని హాల్లో కూర్చున్న మాధవరావుకి నర్సింహులు కాఫీ తెచ్చిస్తూ   మనం రాజంపేటకు పదిగంటలకు బయల్దేరితే చాలు, ఒంటిగంటకు రిజిస్ట్రారాఫీసులో పనైపోతుంది. నువ్వు రెండుగంటల బండికి వెళ్ళిపోవచ్చు   అన్నాడు.

  నర్సింహులూ, నువ్వేమనుకోకుండా
ఉంటే ఒక మాట  నేను ఈ మిగిలిన
నాలుగెకరాల భూమిని అమ్మే ఉద్దేశం
మానుకున్నాను. నీ దగ్గర తీసుకున్న డబ్బంతా వాపసు ఇచ్చేస్తాను. నువ్వు కాదనకు   అన్నాడు మాధవరావు నెమ్మదిగా.
నర్సింహులు ఆశ్చర్యపోయి   సరే, నీ ఇష్టం. నీ మాట కాదనలేను. తల్లిలాంటి భూమిని పోగొట్టుకోవాలంటే ఎవరికైనా బాధే. అయినా మాధవా  నువ్వు టౌన్లో సెటిలైపోయినావు, రాధమ్మతో మాటల్లేవు, మీ ఊరికొచ్చేదే మానుకున్నావు. సేద్యం చెయ్యలేకేగదా
అమ్మినావు. మరి ఇప్పుడు మిగిల్చుకోని
ఏం చేస్తావు.   అన్నాడు.
  మా చెల్లెలికి కౌలుకిస్తాను. కౌలు డబ్బు దాని పిల్లల పేర్తోనే బ్యాంకులో వెయ్యమంటాను   నివ్వెరపోయిన నర్సింహుల్ని చూసి చిన్నగా నవ్వి మళ్ళీ అన్నాడు మాధవరావు,
  ఇంకోమాట, నువ్వు మరో పదివేలు
చేబదులుగా ఇవ్వు. ఇద్దరం రాజంపేట పోయి, మా చెల్లెలికీ బావకూ పిల్లలకూ మంచి బట్టలు తీసుకొని, మా ఊరెశ్దాము  .


  నిన్న ఉదయమే కదా వంద రూపాయలు తీసుకున్నావ్‌.
మళ్ళీ ఈ రోజు డబ్బులడుగుతావేంటి. ఆ వంద ఏం చేశావ్‌.   కోపంగా అరుస్తున్నాడు భార్యపై ప్రశాంత్‌.

  నాకు బస్సుకు టైమవుతుంది. ముందు డబ్బులివ్వండి. ఆ వంద ఏం చేశానో సాయంత్రం మీకు లెక్క చెప్తానులెండి   అనేసి, ప్రశాంత్‌ ఇచ్చిన యాభై కాగితం బ్యాగ్‌లో పెట్టుకుంటూ హడావిడిగా బయటకు నడిచింది కల్పన.
  నీకెన్నిసార్లు చెప్పినా ఇంతే. ఏదో ఒక పిచ్చిపని చేసి డబ్బులు వేస్ట్‌ చేస్తుంటావు. ఎంత చెప్పినా నువ్వు మారవు   అంటూ విసురుగా బైక్‌ స్టార్ట్‌ చేసి వెళ్ళిపోయాడు ప్రశాంత్‌.
 ఈ గొడవ పుణ్యమా అని ఈ రోజుకు కాళ్ళు ఈడ్చుకుంటూ నడచి వెశ్ళాల్సిందే  అనుకుంటూ నిట్టూర్చి నడవసాగింది కల్పన. మెయిన్‌రోడ్డు నుండి రెండు కిలోమీటర్ల దూరంలో ఉంటుంది వాళ్ళ ఇల్లు. అప్పుడప్పుడే డెవలప్‌ అవుతున్న ఏరియా కావడంతో, కొంచెం చవకగా దొరకడంతో అక్కడ స్థలం కొని బ్యాంక్‌ లోన్‌
తీసుకొని ఇల్లు కట్టుకున్నారు. కొత్తగా కడుతున్న కాలనీ అవడంతో ఆ ప్రాంతానికి ఇంకా సర్వీస్‌ ఆటోలూ రిక్షాలూ అందుబాటులోకి రాలేదు. దాంతో రోజూ ఉదయం కల్పనను బస్టాపులో వదిలి తన ఆఫీసుకు వెశ్తాడు ప్రశాంత్‌. ఇలా ఎప్పుడైనా గొడవపడినరోజు ఆమెను వదిలేసి వెళ్ళిపోతే నడిచి వెశ్ళాల్సిందే.
హడావిడిగా నడుస్తున్న కల్పన ఎదురుగా వస్తున్న వాళ్లని గమనించలేదు. మార్నింగ్‌ వాక్‌ నుండి తిరిగి వస్తున్న వెంకట్రామయ్యగారు, ఆయన స్నేహితుడు నారాయణరావుగారు
కల్పనను చూసి ఆగారు.
  ఏమ్మా. ప్రశాంత్‌ ఏడి. నువ్వు నడిచి
వస్తున్నావేమిటి.   అని ప్రశ్నించిన మామగారికి,
  ఆయనకు వేరే పని ఉందంట. ముందే బయలుదేరి వెళ్లిపోయారు   అంటూ సమాధానమిచ్చి ముందుకు కదిలింది కల్పన.
మెయిన్‌రోడ్‌ చేరుకోవడంతో గబగబా వెళ్ళి అప్పుడే వచ్చిన సిటీబస్‌ ఎక్కింది. అక్కడి నుండి ఆమె ఆఫీసుకు చేరాలంటే కనీసం గంట పడుతుంది ప్రయాణం. బస్సులో సీటు దొరకడంతో విశ్రాంతిగా కూర్చొన్న ఆమె తనను ప్రశాంత్‌ నిలదీయడం గురించి ఆలోచించసాగింది. ఈ ప్రశాంత్‌ ఎప్పుడూ ఇంతే. అన్నీ బడ్జెట్‌ ప్రకారం జరగాలంటాడు. ఎలా వీలవుతుంది. నెలనెలా వేసే బడ్జెట్‌ మించి ఖర్చులు అవుతున్నాయని గోల. ప్రతినెలా ఏదో ఒక ఎక్స్‌ట్రా ఖర్చు వచ్చి పడుతుందని వాపోతూ ఉంటాడు. సంసారం అన్నాక ఖర్చులు రాకుండా ఎలా ఉంటాయి. మనిషి మంచివాడే కానీ ప్రతిపైసా తను ఎందుకు ఖర్చు పెట్టిందో అతి జాగ్రత్తగా ఆరా తీస్తుంటాడు. అతని ప్రవర్తనకు ఒకొక్కసారి మనస్సు చివుక్కుమన్పిస్తుంది కూడా. అయినా ఇందులో అతని తప్పేమీలేదేమో. ఏడుగురు సంతానం అత్త మామలకు. వాళ్ళందరినీ పెంచి పోషించి, జీవితంలో ఒక స్థితికి తీసుకురావడానికి తన తల్లిదండ్రులు పడ్డ అవస్థలన్నీ ప్రత్యక్షంగా గమనించిన ప్రశాంత్‌, తన పిల్లలు ఏ కష్టం తెలియకుండా పెరగాలని డబ్బు సంపాదనే ధ్యేయంగా పెట్టుకున్నాడు.
ఈ విషయంమీదే తరచూ తామిద్దరూ ఘర్షణ పడుతున్నారు. ఎంతసేపూ డబ్బు సంపాదించి తరవాత తరానికి అందించాలనే తాపత్రయమే. ఆ తాపత్రయంలోపడి తానేం కోల్పోతున్నాడో అతనికి అర్థంకావడం లేదు.  ఇద్దరం ఉద్యోగాలు చేస్తున్నాం. నెలకు కనీసం ముప్ఫైవేలు జీతాలు, తమకుంటూ సొంత ఇల్లు ఉండి కూడా రోజూ ఉదయం సాయంత్రం పార్ట్‌టైమ్‌ జాబ్‌ ఎందుకు, మానెయ్య మంటే వినడు.  పిల్లలకు అందించాల్సింది డబ్బు మాత్రమే కాదు, తల్లిదండ్రులుగా కొన్ని విలువలు కూడా  అని తానెంత చెప్పినా అతనికి అర్థంకాదు.  డబ్బు తర్వాతే నువ్వు చెప్పే ఏ విలువలైనా, కడుపు నిండినవాళ్ళు చెప్పే కబుర్లు అవన్నీ  అనే అతన్ని ఎంత ప్రయత్నించినా మార్చలేకపోతోంది.
ఇంతలో తాను దిగాల్సిన స్టాప్‌ రావడంతో బస్సుదిగి వడివడిగా నడిచింది కల్పన.
ఆఫీసు గేటు దగ్గర కలిసిన కొలీగ్‌ స్వప్న
పలకరింపుతో ఆలోచనలను పక్కనపెట్టి రొటీన్‌ వర్క్‌లో పడిపోయింది.
తిరిగి సాయంత్రం ఆఫీసు అయిన వెంటనే ఇంటికి చేరిన కల్పన, అప్పటికే అత్తగారు పిల్లలకు స్నానం చేయించడంతో గబగబా వాళ్ళకు పాలు కలిపి ఇచ్చి, వంట ప్రయత్నంలో మునిగిపోయింది. పిల్లలను వంటగది దగ్గరే బయట గచ్చుమీద చాపవేసి కూర్చోపెట్టి హోమ్‌వర్క్‌ చేయిస్తూ వంట చేయసాగింది. ప్రతిరోజూ సాయంత్రం పిల్లల చదువు సంగతి కల్పనే చూస్తుంది. పిల్లలేమో తండ్రి కోసం అడుగుతూ ఉంటారు.  డాడీ ఇంకా రాలేదేమిటి.  అని.  డాడీకి చాలా పనులుంటాయి కదా. వచ్చేసరికి లేటవుతుంది. మీరు అన్నం తిని నిద్రపోండి  అని వాళ్ళను సముదాయించినా మనస్సులో మాత్రం చాలా బాధపడుతుంది. ప్రశాంత్‌కు ఎంతసేపూ డబ్బు సంపాదించాలనే తపనే కానీ, ఆ ప్రయత్నంలో తానెంత విలువైన సమయం కోల్పోతున్నాడో అర్థంకాదు. పిల్లలతో రోజు మొత్తంలో పది నిమిషాలైనా గడపని వ్యక్తి,
ఆ పిల్లలకు కొండమీద కోతిని తెచ్చిస్తే మాత్రం ఏం లాభం. ప్రశాంత్‌ తన ప్రవర్తనతో
పిల్లలకు దూరమై, వారితో తండ్రిగా తన
అనుబంధాన్ని పోగొట్టుకుంటున్నాడు. ఏ రోజూ పిల్లలు అన్నం తిని నిద్రపోయేలోపు ఇంటికి రాడు. ఎప్పుడైనా వచ్చినా పొద్దున ఏడు గంటల నుండి నిమిషం ఖాళీ లేకుండా గంటల లెక్కన పనిచేసి అలసిపోయి ఉండటంతో,
ఇంటికిరాగానే  డాడీ  అంటూ కాళ్ళకు చుట్టుకునే పిల్లల్ని చూస్తే చిరాకుపడతాడు. దాంతో తనో, అత్తగారో వాళ్ళని అవతలకు తీసుకెళ్ళి బుజ్జగించడం మామూలే. ఇంకా నయం అత్త, మామలు తమతో ఉండటంతో తనకు పిల్లల గురించిన టెన్షన్‌ కొంతవరకూ తక్కువే. తన కొలీగ్‌
మాధవికైతే ఆఫీసులో లేటయితే ఇక పిల్లల గురించి టెన్షన్‌. ఎవరూ చూసేవాళ్ళు లేకపోవడంతో ఆ పిల్లలు వాళ్ళ అమ్మ వెళ్ళేవరకూ అలా వాకిట్లో కూర్చోవాలి. ఎంత సంపాదిస్తున్నా మనశ్శాంతి లేదంటూ బాధపడుతుంది మాధవి.  పోనీ మీ అమ్మనో, అత్తనో రమ్మని అడగవచ్చుగా  అంది తను. మాధవి విచిత్రంగా నవ్వి   కల్పనా, ఇది భారతదేశం తల్లీ. మనవాళ్ళింకా అంత ఎదగలేదు. తల్లి కూతురింటికి వచ్చి ఉంటే అల్లుడి ఇంట్లో ఉండటం మర్యాదకాదని రారు. ఇక చాలామంది అత్తగార్లేమో, సహజంగా మన సమాజంలో అత్తాకోడళ్ళ మధ్య అకారణంగా ఏర్పరచబడి తరతరాలుగా కొనసాగుతున్న విద్వేషపూరిత విభజన మనస్సుల్లో పాతుకుపోయిన ఫలితంగా  మాకు మీరు చెయ్యాలి కానీ, మీ పిల్లలకు పనిమనుషులుగా మేము రావాలా  అని రారు. అందరూ ఇలా ఉంటారని కాదుకానీ చాలావరకూ ఇంతే. నీకు ఈ సమస్య తీవ్రత అర్థంకాదులే   అంది.
ఆలోచనల్లోపడి ప్రశాంత్‌ రావడం
గమనించలేదు కల్పన. అప్పటికే పిల్లలు,
అత్తమామలు భోంచేసి పడుకోవడంతో
ఇల్లంతా నిశ్శబ్దంగా ఉంది.
  ఏంటి అంత దీర్ఘాలోచనలో మునిగిపోయావ్‌. ఆకలిగా ఉంది, త్వరగా భోజనం వడ్డించు   అంటూ స్నానానికి వెశ్ళాడు ప్రశాంత్‌.
ప్రశాంత్‌ వచ్చేలోగా స్టౌ అంటించి కూర వేడిచేసి పళ్ళెంలో అన్నం పెట్టింది కల్పన. అన్నం తింటున్న ప్రశాంత్‌ సడెన్‌గా తలెత్తి   ఇంతకీ నిన్న ఇచ్చిన వంద రూపాయలు అప్పుడే ఎలా అయిపోయాయి. పొద్దున అడిగితే చెప్పకుండా వెళ్ళిపోయావు.   అంటూ ప్రశ్నించాడు కల్పనను.
  ఏదో ఖర్చు పెట్టానులెండి. ముందు అన్నం తినండి చెబుతాగా   అంది కల్పన.
  అంత దాపరికమేమిటి. ఉన్న విషయం చెప్పవచ్చుగా.   విసుక్కున్నాడు ప్రశాంత్‌.



  ఏమీలేదులెండి. నిన్న ఎవరో ముసలి
దంపతులు వాళ్ళ ఊరికి వెళ్ళడానికి డబ్బులు లేవంటే సాయం చేశాను   అంది కల్పన.
  ఎంత ఇచ్చావేమిటి. పదా  ఇరవయ్యా.   వెటకారంగా అడిగాడు ప్రశాంత్‌.
  అరవై   మెల్లగా అంది కల్పన. తింటున్న అన్నం పొలమారింది ప్రశాంత్‌కు.
గబగబా గ్లాసెత్తి నీళ్ళు తాగి   నిజంగా
అరవై ఇచ్చావా   అని అడిగాడు. మెల్లిగా తల ఊపింది కల్పన.
పళ్లెంలో చెయ్యి కడుగుతున్న ప్రశాంత్‌ సీరియస్‌గా చూసి   నీకసలు బుద్ధుందా. ఎవరైనా అడుక్కునే వాళ్లకు ఐదో పదో ఇస్తారు. జాలి పుట్టే కథలు చెప్పి నమ్మించి అడుక్కునేవాళ్ళు బజారుకు పదిమంది తయారవుతున్నారు. అందరికీ ఇస్తూ కూర్చో. నీకు రోజురోజుకూ డబ్బంటే లెక్క లేకుండా పోతోంది   అన్నాడు.
ప్రశాంత్‌ మాటలకు   వాళ్లు పెద్దవాళ్లు.
భార్యాభర్తలు. మీరు చెప్పినట్లు వాళ్లంతట వాళ్ళు అడగలేదు. నేనే ఇచ్చాను   అంది కల్పన.
ఇదంతా వింటున్న ప్రశాంత్‌ తల్లి జానకమ్మ   ఏంట్రా, అర్ధరాత్రి ఈ గొడవ. ఇరుగుపొరుగు వింటే ఏమనుకుంటారు. రేప్పొద్దున మాట్లాడుకోవచ్చు. వెళ్ళి పడుకోండి   అంటూ హెచ్చరించింది. తల్లి మాటలతో రుసరుసలాడుతూ వెశ్లాడు ప్రశాంత్‌.
వెళ్ళి పడుకున్న కల్పనకు నిద్రపట్టలేదు. నిన్న సాయంత్రం జరిగిన సంఘటన కళ్లముందు కదలాడింది.
ఎప్పటిలానే తను బస్‌ దిగి తమ కాలనీ వైపు నడుస్తోంది. దారిపొడవునా ఉన్న చెట్లను చూస్తూ ఆహ్లాదకరమైన ఆ వాతావరణాన్ని ఆస్వాదిస్తూ ప్రతిరోజూ సాయంత్రం నిదానంగా ఇంటికి చేరడం ఆమెకు అలవాటే. పగలంతా ఆఫీసు పనితో సతమతమైనా సాయంత్రం తను నడిచే ఆ కాసేపూ రిలాక్స్‌ అవుతూ ఉంటుంది. రోజూ రెండు కిలోమీటర్లు నడవడం అంటే ఉరుకుల పరుగుల జీవితాలలో కష్టమే. అయినా ఉదయం భర్త బండిపై దింపటంతో, సాయంత్రం ఆటోకు ఇరవై రూపాయలు ఖర్చు పెట్టడంకన్నా నడవడాన్నే ప్రిఫర్‌ చేస్తుంది కల్పన.
ఎప్పటిలానే చెట్లవైపు చూస్తూ, గూళ్లు చేరుతున్న పక్షుల సందడి గమనిస్తూ నడుస్తున్న కల్పన కాస్త దూరంలో ఉన్న వారిని గమనించింది. రోడ్డు మధ్యలో అందంగా ఉండటానికి చెట్లునాటి వాటికి రెండువైపులా గట్టులా కట్టారు కాలనీ మొదలుపెట్టినప్పుడే. ఆ గట్టుపై కూర్చొని ఉన్నారు ఇద్దరు. బహుశా భార్యాభర్తలు కావచ్చు. అరవై, డెబ్భైల మధ్య వయస్సు వాళ్ళు. తమ లోకంలో తాముండి ఏం చెయ్యాలో దిక్కుతోచనట్లుగా, చుట్టూ ఏం
జరుగుతోందో ఏ మాత్రం పట్టించుకోని ఆ వృద్ధులను చూడగానే ఆమెకు అడుగు ముందుకుసాగలేదు. దూరం నుండే వారిపై చూపు నిలిపి వస్తున్న కల్పనను కానీ, రోడ్డుపై వెళ్తున్న జనాన్ని కానీ ఏమాత్రం పట్టించుకోకుండా
తీవ్ర విచారంలో, నిర్వేదంలో మునిగి ఉన్న
ఆ ఇద్దరిలో వృద్ధుడు తమనెవరో గమనిస్తున్నట్లన్పించి తల ఎత్తి చూశాడు. వాళ్ళను దాటి వెళ్ళలేక ఆగిన కల్పన తడబడి అడుగు ముందుకు కదిపింది. రెండడుగులు ముందుకు వేసిన తర్వాత ఆమెకు వెళ్ళబుద్ధికాక వెనక్కు తిరిగింది.   మీరెవరు. ఇక్కడెందుకు కూర్చున్నారు.   అని అడిగింది. తడబడుతూ లేచాడు ఆ వృద్ధుడు. చెప్పాలా వద్దా అని సంశయిస్తున్న ఆయన కల్పన అలానే నిలబడటంతో భార్యవైపు ఓసారి చూశాడు. తర్వాత నిదానంగా   ఏం చెప్పం తల్లీ మా గోడు. మాది తిరువూరు మండలంలో ఒక పల్లెటూరు. కాస్తంత పొలం ఉంది. వానల్లేక, పంటలు పండక, నానా ఇబ్బందులు పడ్డాం. చివరికి పస్తులు ఉండలేక
ఏలూరులో ఉన్న ఒక్కగానొక్క కూతురింటికి పోయాం. నాలుగురోజులుండి బయల్దేరుతుంటే మా దుస్థితి అర్థమైన బిడ్డ, అల్లుడికి తెలియకుండా అది దాచుకున్న ఐదొందల నోటు
చేతిలోపెట్టి కన్నీళ్ళతో సాగనంపింది. కానీ
మా దురదృష్టం. బస్టాండులో ఆ నోటునెవరో కాజేశారు. వెనక్కి తిరిగి బిడ్డ ఇంటికి వెళ్ళడానికి మొహం చెల్లలేదు. ఎలాగోలా మా ఊరు
చేరదామని నిర్ణయించుకున్నాం. మా ఊరెళితే కనీసం కూలికైనా పోయి బతకొచ్చు. ఏలూరు బస్టాండు బయట ఒక లారీ డ్రైవరును బతిమాలితే ఇక్కడి వరకూ తీసుకొచ్చి వదిలాడు. ఇక్కడి నుండి తను వెళ్ళే దారి వేరని చెప్పి వెశ్ళాడు.
  మీ దగ్గర అసలేమీ డబ్బులు లేవా.   కల్పన అడిగిన ప్రశ్నతో ముసలమ్మ మెల్లగా పైకి లేచి పక్కనున్న చిన్న చేతిసంచీ అందుకుంది.
నడుం వంగిపోయిన ఆ ముసలమ్మ మరల మెల్లగా కూర్చొని చేతిసంచిలో నుండి తొంగిచూస్తున్న చిన్న స్టీలుబాక్సు తీసి అందులో నుండి ఐదు రూపాయల బిళ్ళలు రెండు తీసింది.




  ఇవేనమ్మా మా దగ్గరుంది. అమ్మాయికి ఇష్టమని ఈ బాక్సుతో బియ్యపు పరమాన్నం చేసి పట్టుకెశ్ళాను. ఇవితప్ప మా దగ్గర ఇంకేమీ లేవు. ఏనాడూ ఎవ్వరినీ చెయ్యిచాచి అడిగిన వాళ్ళం కాదు. మాకున్న ఆ కాస్త పొలంలోనే పంటలు పండించి నలుగురికీ చేతైన సాయం చేశాం. కాలం కలసిరాక ఈనాటికి ఇలా వట్టిపోయిన మనుషులమైపోయాం   అంటూనే భర్తతో,   పదయ్యా, ఎలాగోలా నడవగలిగినంత దూరం నడుద్దాం. మన ఊరికిపోతే ఉంటానికి ఇల్లైనా ఉంది. పద   అంటూ లేవబోయింది ఆ ముసలమ్మ.
వెంటనే కల్పన ఆ వృద్ధుడ్ని ఆపింది   పెద్దయ్యా మీ ఊరికి పోవడానికి బస్సు
టిక్కెట్టెంత.   అంటూ.
  ఇక్కడి నుండి ఇరవై ఎనిమిది రూపాయలమ్మా. ఇద్దరికి యాభై ఆరు రూపాయలు కావాలి. సిటీబస్‌కి మా దగ్గరున్న పదిరూపాయాలు సరిపోతాయి   అన్నాడు.
అరవై రూపాయలా. ఆలోచనలోపడింది కల్పన. ఐదో పదో, అయితే ఫర్వాలేదు. వాళ్ళు చెప్పేది నిజమైతే, వాళ్ళకి నిజంగా అరవై రూపాయలు ఇవ్వడానికామె సిద్ధమే. కానీ మనస్సులో ఏ మూలో చిన్న అనుమానం. వీళ్ళు చెప్పేది నిజమేనా అని. ఈమధ్య అడుక్కోవడానికి కూడా ఇలాంటి ట్రిక్‌లు, కబుర్లు చెప్పి మోసం చేస్తున్నారు. ఎలా కనుక్కొనేది వీళ్ళ మాటలు నిజమో అబద్ధమో. పోనీ ఒక పది రూపాయలు ఇచ్చి వెశ్దామా అన్పించిందామెకు.
ఆమె తన ఆలోచనల్లో తానుండగానే ఆ వృద్ధురాలు నిదానంగా పైకిలేచి వంగిపోయిన నడుముతో నడవడం ప్రారంభించింది. ఆమెకేసి చూసిన కల్పనకు కడుపులో దేవినట్లయింది. అంతే. సంశయాలన్నీ వదిలి ఒక స్థిర నిశ్చయానికొచ్చిందామె. బ్యాగ్‌ తీసి అరవై రూపాయలు ఆ వృద్ధురాలి చేతిలో పెట్టింది. తరవాత
ఆ వృద్ధుడి వైపు తిరిగి,   పెద్దయ్యా. మీరు చెప్పిన మాటలు నిజమని నమ్మి, మీ కూతురి లాంటిదాన్ని మీకు బస్సుకు డబ్బిస్తున్నాను. జాగ్రత్తగా ఇంటికి వెళ్ళండి. ఇంకెవ్వరినీ మీరు డబ్బులడగక్కరలేదు   అంది.
జరిగిన విషయమంతా ప్రశాంత్‌కు చెప్పడానికి కల్పనకేమీ భయం లేదు. కానీ ముందే ఏదో ఒకటి అని గొడవ పెట్టుకుని, తర్వాత  సారీ  చెప్పటం ప్రశాంత్‌ అలవాటు. ఎదుటివాళ్ళు చెప్పేది సాంతం వినకుండా ఏదో ఒకటి అంటాడు. ఈరోజు కూడా అదే జరిగింది. అక్కడే అయితే అత్తయ్య, మామయ్య
వింటారని తను తర్వాత చెప్తానంది. కానీ ప్రశాంత్‌ తొందరపడటంతో విషయం
పెద్దవాళ్ళకు తెలిసింది.
రేపు ఉదయంతో ఈ టాపిక్‌ కట్‌ చెయ్యాలి. లేదంటే ప్రశాంత్‌ తనను పూటపూటా సతాయిస్తూనే ఉంటాడు అనుకుంది కల్పన.
మరుసటిరోజు ఉదయం గోంగూర కట్టలు కొంటున్న జానకమ్మ కల్పనను రెండున్నర రూపాయలు ఇమ్మని చెప్పింది. కల్పన గోంగూర అమ్మే నరసమ్మకు మూడు రూపాయలు తెచ్చి ఇచ్చింది. ఆమె చిల్లర లేదంటూ రేపటి లెక్కలో తగ్గిస్తానని చెప్పి వెళ్ళింది.
అక్కడే కూర్చొని గడ్డం చేసుకుంటున్న ప్రశాంత్‌ వెంటనే మాటలు విసరడం మొదలుపెట్టాడు.   నీ కోడలుకేమమ్మా, ఎంతైనా దానం చేస్తుంది. అరవై రూపాయలు ఇచ్చిన దానికి అర్ధరూపాయో లెక్కా   అంటూ. కల్పన
సీరియస్‌గా చూడటంతో ఆపేశాడు.
ఇంతలో జానకమ్మ అందుకుంది నిన్నటి
గొడవేమిటని. కల్పన జరిగిన విషయమంతా వివరించింది.
అప్పుడు జానకమ్మ   అది కాదే అమ్మాయీ, వాడు అన్నాడని కాదు కానీ ఎవరైనా అరవై రూపాయలు ఇస్తారంటే. అసలు వాళ్ళు నిజమే చెప్పారో అబద్ధమే చెప్పారో ఎవరికి తెలుసు. ఏదో ఐదో, పదో ఇస్తే సరిపోయేది   అంది.
  అలా ఇస్తే నీ కోడలు ఎట్లా అవుతుందమ్మా. తనకేం తోస్తే అది చెయ్యడమే అలవాటు కదా.   వ్యంగ్యంగా అన్నాడు
ప్రశాంత్‌.
అప్పటివరకూ మౌనంగా నిలబడిన కల్పన ప్రశాంత్‌వైపు తిరిగి అంది,   చూడండి, నేను బాగా ఆలోచించే ఇచ్చాను. వాళ్ళకు నిజంగానే బస్సు టిక్కెట్లకు డబ్బులు లేకపోతే వాళ్ళ ఊరు చేరడానికి ఉపయోగపడతాయి. వాళ్ళు అబద్ధమే చెప్పి ఉంటే ఆ వృద్ధులకు ఆ డబ్బులు నాలుగు కిలోల బియ్యం కొనుక్కోడానికీ ఒక వారంరోజులు గడపడానికీ సరిపోతాయి. అంతేకదా.
ఈ రెంటిలో ఏది జరిగినా నాకు సంతోషమే. ఎందుకంటే అలాంటి వృద్ధుల ఆకలి జీవితాంతం తీర్చగలిగే శక్తి నాకు లేదు. అయినా ప్రశాంత్‌, అరవై రూపాయలు అంటూ అంత గింజుకుంటున్నావే  అదే నేను ఆరొందల రూపాయలుపెట్టి చీర కొనుక్కొని ఉంటే నువ్వేమైనా అంటావా నన్ను. అనవు. ఎందుకంటే, నీ భార్య నీ హోదాకు తగ్గట్టు ఆడంబరంగా ఖరీదైన మనిషిగా ఉండటం నీకిష్టం. కానీ
నేను మనసున్న మనిషిగా బతకదలచుకున్నాను. నేను చేసింది నీ దృష్టిలో తప్పైనా
నేనిలాగే ఉంటాను  .
సీరియస్‌గా జావాబిచ్చిన కల్పన మాటలకు అత్తగారు, ప్రశాంత్‌ మరి మాట్లాడలేదు.
పడకకుర్చీలో పడుకొని పేపర్‌ చదువుతూ
ఈ ఘర్షణంతా వింటున్న వెంకట్రామయ్యగారు దీర్ఘాలోచనలో పడ్డారు.
ఆ సాయంత్రం ఎప్పటిలానే సిటీబస్‌ దిగిన కల్పన బస్టాపులో స్కూటర్‌ పట్టుకొని నిలబడి ఉన్న మామగారిని చూసి ఆశ్చర్యపోయింది.
కంగారుగా తనవైపు వస్తున్న కోడలిని చూసి నవ్వుతూ,   కంగారు పడకమ్మా. ఏమీ లేదు. నిన్ను పికప్‌ చేసుకోవడానికే వచ్చాను   అంటూ ఆమెను స్కూటర్‌పై ఇంటికి తీసుకొచ్చారు.
అనుకోకుండా ఆరోజు త్వరగా ఇల్లు చేరిన ప్రశాంత్‌ మామా కోడళ్ళను చూసి ఆశ్చర్యపోయాడు.   అదేంటి నాన్నగారు. రిటైర్‌ అయ్యాక నేను స్కూటర్‌ బయటకు తియ్యను అని షెడ్లో పెట్టేశారు కదా. మళ్ళీ ఈరోజు బయటకు తీశారెందుకు.   అని అడుగుతున్న కొడుకుతో   అరవై ఏళ్ళ వయస్సులో కూతురైన కోడలి కోసం ఈ మాత్రం శ్రమ పడగలనులే   అన్నారు నవ్వుతూ వెంకట్రామయ్యగారు.

  సూరీ, ఫ్లైట్‌ గంట లేటట  నువ్వేం తొందరపడనక్కరలేదు. నిదానంగా బయలుదేరు   బాంబే నుంచి రవళి ఫోన్‌ చేసింది.
తనని రిసీవ్‌ చేసుకునేందుకు ఎయిర్‌పోర్ట్‌కి బయలుదేరుతున్న నేను, ఆ ఫోన్‌కాల్‌తో కాస్త నెమ్మదించాను. తాపీగా డ్రెస్‌ చేసుకుని డైనింగ్‌టేబుల్‌ దగ్గర కూర్చున్నాను.
టిఫిన్‌ పెడుతూన్న అమ్మతో   అమ్మా, రవళి వస్తోంది కదా. తనకిష్టమైనవన్నీ చేసిపెట్టు. ముఖ్యంగా ఉల్లికాడల తియ్యపులుసు   గుర్తుచేశాను.
  పేద్ద  నీకొక్కర్తికే ఉంది ఇంతోటి కూతురూ  పొద్దున్నే సీతాలు చేత తెప్పించానులే   అమ్మ నవ్వింది మురిపెంగా.
  అవును, రవళి లాంటి బంగారుతల్లి నాకు మాత్రమే ఉంది   అన్నాను ఆర్ద్రత నిండిన స్వరంతో.
అమ్మ నా తల నిమిరింది లాలనగా. ఆమె చేతిస్పర్శ ఏదో కొత్త ఉత్తేజాన్ని నింపింది నా శరీరంలో. ఒక్క స్పర్శ చాలు  అలసిపోయిన మన శరీరాలను సేదతీర్చడానికి.
గబగబ టిఫిన్‌ తినేసి కారు తీశాను.
దారిపొడుగునా రవళికి సంబంధించిన ఆలోచనలే. తను నా సునంద కూతురు. సునంద  నా ఆరోప్రాణం.
ఆమె ఈ లోకంలోంచి నిష్క్రమిస్తూ నాకందించిన అపురూప బంధం రవళి. నా జీవితంలో స్తబ్దతను మటుమాయం చేసి, చైతన్యం నింపిన చిన్నారినేస్తం.
నేను ఎయిర్‌పోర్ట్‌లోకి ఎంటరవుతున్నాను. అప్పుడే ఫ్లైట్‌ లాండ్‌ అవుతోంది. ఒక్కొక్కరుగా దిగివస్తున్న ప్రయాణికులను చూస్తూ, రవళి కోసం ఆతృతగా చూడసాగాను.
వందమందిలో ఉన్నా తక్షణం గుర్తుపట్టగల ప్రత్యేకమైన అందం రవళిది.
అచ్చం సునంద పోలికే. నా నిరీక్షణను భగ్నం చేస్తూ ఆఖరున కనిపించింది రవళి.
అసలే పచ్చటి మనిషి  మరికాస్త రంగుతేలి నిండుగా కనిపిస్తోంది.
  హాయ్‌ సూరీ, ఏంటలా చిక్కిపోయావు. నామీద బెంగతో అన్నం సరిగ్గా తినడంలేదా.   పరిశీలనగా చూస్తూ నన్ను అల్లుకుపోయింది.
  నాకేం  బాగానే ఉన్నాగా, ఆంధ్రావనికి స్వాగతం   అంటూ నా చేతిలోని ఫ్లవర్‌ బొకే ఆమెకు అందించాను.
  థాంక్యూ సూరీ   నా బుగ్గమీద సున్నితంగా ముద్దుపెట్టింది రవళి.
  చదువు పూర్తయ్యిందిగా రవళీ  వాట్‌ నెక్ట్స్‌   కారు డ్రైవ్‌ చేస్తూనే అడిగాను.
విశ్రాంతిగా వెనక్కి వాలుతూ   ఇంకా ఏం డిసైడ్‌ చేసుకోలేదు సూరీ   చెప్పింది రవళి అలసటగా కళ్ళు మూసుకుంటూ.
రవళి ఇండియాలో ఎంబీబీఎస్‌ పూర్తిచేసి పైచదువులకి అమెరికా వెళ్ళింది. ఆప్తాల్మాలజీలో స్పెషలైజేషన్‌ చేసి తిరిగివచ్చింది.
తప్పుకుంటే తనచేత  ఐ హాస్పిటల్‌  పెట్టించి, బీదాబిక్కికి సేవచేయాలన్న తలంపుతో ఉన్నాను నేను. ఏమో, తన యాంబిషన్‌ ఏమిటో. అసలు రవళిని అమెరికా పంపడమే నాకిష్టంలేదు. కానీ పిల్లల అభివృద్ధికి పెద్దలు ఆటంకంగా మారకూడదని ఒప్పుకున్నాను. రెండేళ్ళు  తనని వదిలి ఎలా ఉన్నానో నాకే తెలియదు.
ఆలోచనలమధ్యనే ఇల్లు చేరాము.
  నాన్నమ్మా, తాతయ్యా   అంటూ కారు దిగుతూనే అమ్మానాన్నలను చుట్టుకుపోయింది రవళి.
జడివానలా ఆమె కురిపిస్తున్న ముద్దుల ధాటికి సతమతమయ్యారు వాళ్ళు.
  ఏమే భడవా, ఈ తాతయ్య అప్పుడే మూడుకాళ్ళ ముసలాడైపోయాడనుకున్నావా   రవళి తెచ్చిన చేతికర్ర వైపు గుర్రుగా చూస్తూ అడిగారు నాన్న.
నిత్యం వ్యాయామం చేసే ఉక్కు శరీరం ఆయనది. ఎవరైనా తనకు వయసు మళ్ళిందని గుర్తుచేస్తే అస్సలు సహించలేరు.
  నీ మోకాళ్ళ ప్పులు ఎలా ఉన్నాయి నాన్నమ్మా   అమ్మని ప్రశ్నించింది రవళి.
  ఆ మాట ఎందుకడుగుతావులే తల్లీ  వచ్చే వయసా పోయే వయసా  అయినా మీ నాన్నకి తోడు నువ్వొక డాక్టర్‌వి వచ్చి చేరావు కదా. ఇక నాకేం భయం   మూలుగుతూనే, మురిపెంగా అంది అమ్మ.
ఆమె అభీష్టం మేరకే రవళిని డాక్టర్‌ని చేశాను. నా సునంద మనోవాంఛననుసరించి నేను డాక్టర్నయ్యాను.
  పోనీ తల్లీ, మీ నాన్నమ్మ ముసలిదైపోతోంది  నీకింకో నాన్నమ్మని తెమ్మంటావేంటి.   హాస్యాలాడారు నాన్న.
  అయ్యో సంబడం. ముదిమికి ముచ్చట్లని అదొక్కటే తక్కువ  అక్కడికి మీరేదో బాలాకుమారుడైనట్లూ    అమ్మ వెటకారంగా చేతులూపింది.
వాళ్ళిద్దరి గిల్లికజ్జాలకి గలగల నవ్వుతూన్న రవళి స్వేచ్ఛగా ఉరికే జలతరంగిణిలా అనిపించింది.
అదే నవ్వు  సునంద నవ్వు. ఎంత బాధలో ఉన్నా సేదతీర్చే నవ్వు.
అప్రయత్నంగా నా కళ్ళు చెమర్చాయి.
  ఏయ్‌ సూరీ, అమ్మ గుర్తొచ్చిందా   అడిగింది రవళి ఆప్యాయంగా.
అవునన్నట్లుగా తలూపాను. నా వీపు నిమిరింది రవళి లాలనగా.
  రావే తల్లీ  స్నానంచేసి నాలుగు ముద్దలు తిందువుగాని. మీ నాన్న దగ్గరుండి మరీ నీకిష్టమైనవన్నీ చేయించాడు. ఇన్నాళ్ళూ దేశంకాని దేశంలో అడ్డమైన గడ్డీ తిని నాలుకమీద చెట్లు మొలిచుంటాయి   రవళిని లోపలికి తీసుకెళ్ళింది అమ్మ.





రవళి వచ్చి నెలరోజులైంది. ఈ నెల్లాళ్ళలోనూ ఇంటి స్వరూపమే మారిపోయింది. ఆమెలేని ఇన్ని రోజులూ మూగవోయిన లోగిలి  నేడు కిలకిల నవ్వులతో, కేరింతలతో మారుమోగిపోతోంది. అమ్మానాన్నల ఆనందానికి అంతేలేదు.
చైతన్యస్రవంతి లాంటి రవళి సాన్నిహిత్యాన్ని ఎంతో ఇష్టంగా అనుభవిస్తున్నారు వాళ్ళు.
 అమ్మ పేరుమీద హాస్పిటల్‌ పెట్టి, పేదవారికి సహాయపడాలనుంది సూరీ  రవళి తన మనసులోమాట చెప్పినప్పుడు, నా ఆశయం, తన ఆంతర్యం ఒకటేనని మురిసిపోయాను.
ఆమె కోరికమేరకు తగిన స్థలం కొని హాస్పిటల్‌ నిర్మాణం ప్రారంభించాను.
రవళి పొంగిపోయింది.   మళ్ళీ జన్మంటూ ఉంటే నీ కడుపున పుట్టాలి సూరీ   అంది నన్ను పట్టుకు ఏడ్చేస్తూ.
రవళివన్నీ సునంద భావాలే. ఆమె రక్తాన్ని పంచుకుపుట్టడం వలన జీన్స్‌ ద్వారా సంక్రమించిన సుగుణాలు కొన్నైతే, నా పెంపకంలో రంగరించి పోసిన ఆదర్శాలు మరికొన్ని.
జాలి, దయ, మానవత ఇత్యాదులన్నీ కలిపి పోతపోసిన సువర్ణప్రతిమ రవళి.
నేను వెలిగించిన దీపం మరికొందరికి వెలుగు పంచుతుందంటే అంతకన్నా ఆనందమేముంటుంది.





  రవళి ఈమధ్య అదోలా ఉంటోంది  గమనించావా.   ఆ రాత్రి భోజనాలు పూర్తయ్యాక నా గదిలో విశ్రాంతి తీసుకుంటూ ఉండగా వచ్చి అంది అమ్మ.
  ఏమోనమ్మా, నేను సరిగ్గా చూడలేదు   అన్నాను ఆశ్చర్యంగా.
ఆసుపత్రి నిర్మాణంలో తలమునకలుగా ఉన్న నేను రవళిని నిర్లక్ష్యం చేస్తున్నానా .
ఈ భావన రాగానే వణికిపోయాను.
నా బంగారుతల్లిని నిర్లక్ష్యం చేస్తానా. నెవర్‌. వెంటనే లేచి రవళి గదిలోకి వెశ్ళాను.
తలుపు తోసుకుని లోపలికి వెళ్ళిన నన్ను చూసి   సూరీ, ఇంకా పడుకోలేదా.   అడిగింది రవళి.
అమ్మ చెప్పింది నిజమే. రవళిలో మార్పు కొట్టొచ్చినట్లుగా కనిపిస్తోంది. జ్యోతుల్లా కళకళలాడుతూ వెలిగే ఆ నయనాలు నిద్రలేమి వలన నిస్తేజంగా మారాయి. చెక్కిళ్ళు పీక్కుపోయి, ముఖం వాడిపోయింది.


  ఏంటి రవళీ, ఇలా అయిపోయావు. సారీరా కన్నా  పని ఒత్తిడిలోపడి నీ గురించి పట్టించుకోవడంలేదు   ప్రేమగా దగ్గరకు తీసుకున్నాను.
  నో  నో  అదేంలేదు సూరీ  నేను బాగానే ఉన్నానే   నవ్వడానికి ప్రయత్నించింది రవళి.
ఆమె నానుండి ఏదో దాచాలని ప్రయత్నిస్తున్నట్లుగా అనిపించింది.
  రవళీ, నేను కేవలం మీ డాడీనే కాను  నీ బెస్ట్‌ఫ్రెండ్‌ని కూడా. నా దగ్గర రహస్యాలా   సూటిగా అడిగాను.
అంతే,  సూరీ   అంటూ నా గుండెల్లో ముఖం దాచుకుని ఏడవసాగింది రవళి.
తల్లడిల్లిపోయింది నా హృదయం.
అనునయంగా ఆమె వెన్ను రాస్తూ   ఏం నాన్నా, దేనికేడుస్తున్నావు.   అడిగాను బుజ్జగిస్తున్నట్లుగా.
సమాధానంగా నా చేతిలో ఓ కవర్‌ పెట్టింది రవళి. విప్పి చదివిన నేను ఆశ్చర్యపోయాను. అందులోని సమాచారం చదివాక మతిపోయినట్లనిపించింది. కాసేపు మౌనం.
  ఏం చేయాలనుకుంటున్నావు.   నా గొంతు ఏదో అగాథాల్లోంచి వస్తున్నంత పీలగా వినిపించింది నాకే.
  తోచడంలేదు   ముక్తసరిగా అంది రవళి.
  నీ మంచిచెడ్డలు ఆలోచించుకునే వయసు నీకొచ్చింది. అందునా నువ్వొక డాక్టర్‌వి. ఏది మంచిదనిపిస్తే అది చేయి   క్లుప్తంగా చెప్పి గదిలోంచి బయటకు నడిచాను.
ఆ విషయంలో నిర్ణయం తీసుకొనే స్వేచ్ఛనంటే ఆమెకిచ్చానుగానీ మనసు మాత్రం రగులుతున్న నిప్పులకొలిమిలా ఉంది.
ఆ మనిషి  సునందకి అన్యాయం చేసి, కనీస మానవత్వం చూపని ఆ కరకుమనిషికి  రవళిని దిక్కులేనిదానిలా నడిరోడ్డు మీద వదిలేసిన ఆ పాపాత్ముడికి సహాయపడాలా. తలచుకుంటేనే రక్తం మరిగిపోతోంది.
ఆ ఉత్తరం  రవళి బాబాయి రాశాడు. తన అన్నగారూ, రవళికి తండ్రీ అయిన మహానుభావుడికి రెండు కిడ్నీలూ చెడిపోయాయనీ అర్జంటుగా కిడ్నీ ట్రాన్స్‌ప్లాంటేషన్‌ జరగాల్సి ఉందనీ ఎంత డబ్బు ఖర్చు పెట్టడానికైనా వెనుకాడకుండా ప్రయత్నించినా సరే, సరైన డోనర్‌ దొరకలేదనీ రవళి అతడి రక్తం పంచుకుపుట్టిన బిడ్డ కాబట్టి ఆమె కిడ్నీ సూటవవచ్చునని డాక్టర్స్‌ చెప్పారనీ రవళి పెద్దమనసు చేసుకొని ఓసారి వచ్చి కన్నతండ్రిని చూసి, మ్యాచ్‌ అయితే కిడ్నీని డొనేట్‌ చేయాలనీ అభ్యర్థిస్తూ రాశాడు.
అవును  రవళి నా కన్నకూతురు కాదు. నేను ప్రాణాధికంగా ఆరాధించిన సునంద కూతురు.
మా ఊరి మునసబుగారి ముద్దుల కూతురు సునంద. మా ఇంటికి నాలుగిళ్ళ దూరంలోనే ఉండేది వాళ్ళిల్లు. చిన్నప్పటినుండి నేనూ సునందా జంటకవుల్లా కలిసే ఉండేవాళ్ళం. కలిసే బడికి వెళ్ళేవాళ్ళం, ఆడుకునేవాళ్ళం, అల్లరి చేసేవాళ్ళం.
తెల్లగా బూరెబుగ్గలు, చక్రాల్లాంటి కళ్ళు, చలాకీతనంతో సూదంటురాయిలా ఆకట్టుకునేది సునందరూపం. అనుక్షణం ఆమె వెంటే తోకలా తిరిగేవాడిని నేను. ఆమె మెప్పుకోసం తోటలంటా దొడ్లంటా తిరిగి చింతకాయలు, మామిడిపిందెలు తెంపుకొచ్చేవాడిని.
చెట్టుమీద నుండి కిందపడి మోచేతులు, కాళ్ళు గీరుకుపోయినా వాటిని అందుకొనేటప్పుడు సునంద కళ్ళల్లో కనిపించే వింత మెరుపు చూడ్డంకోసం నా ప్రాణాలకైనా తెగించాలనిపించేది.
ఆ తరవాత ఆయా తోటల సొంతదారులు నాన్నగారికి ఫిర్యాదు చేయడం, ఆయన నా వీపు విమానంమోత మోగించడం షరా మామూలే.
ఎప్పుడైనా ఇంట్లో నా అల్లరి మితిమీరి, చెప్పినమాట వినకపోతే అమ్మ బెదిరించేది  ఇలా అయితే సునందని నీ ముఖం చూడొద్దని చెప్పేస్తాను  అని.
అంతే, అంత అల్లరీ అటకెక్కేది.
మా ఇద్దరిమధ్యనా ఉండేది స్నేహమా  మరేదన్నానా . తెలుసుకునే వయసు ఇంకా రాలేదుగానీ యవ్వనంలో సహజంగా తలెత్తే చిలిపి ఊహలేవో చుట్టుముట్టి, మనసులో మధురభావాలు అస్పష్టంగా కదలాడేవి.
నన్ను డాక్టర్‌గా చూడాలనుందని సునంద అన్నదని, ఎంబీబిఎస్‌ చదవడానికి ఆంధ్రా మెడికల్‌ కాలేజీలో చేరాను నేను.
నేను రెండో ఏడాదిలో ఉండగా అనుకుంటాను  సునందకి పెళ్ళి జరిగిపోయింది హఠాత్తుగా. తేరుకోలేనంత దిగ్భ్రాంతికి గురయ్యాను నేను.
అప్పుడప్పుడే నేను తెలుసుకుంటున్నాను  ఆమె మీద నాకున్నది ప్రేమభావమేనని. ఆ తియ్యని కబురు ఆమెతో చెప్పి, ఆమె ఆమోదం పొందాలని ఆశగా అనుకుంటున్న తరుణంలో ఇలా జరిగిందేమిటి.
అయితే ప్రేమకు పరాకాష్ట త్యాగమేనని తలచి, ఎక్కడున్నా ఆమె క్షేమంగా ఉండాలని ఆకాంక్షించాను.
నా గుండెకయిన గాయం తాలూకు ప్రభావం నా చదువుమీద పడకుండా జాగ్రత్తపడ్డాను. ఎందుకంటే, నన్ను డాక్టర్‌ కమ్మని ప్రోత్సహించింది సునందే కద.
నేను హౌస్‌సర్జన్సీ పూర్తిచేసేసరికి సునంద ఓ బిడ్డకి తల్లైంది.
ఓసారి ఏవో సెలవులకి మా ఊరు వెళ్ళినప్పుడు అశనిపాతం లాంటి వార్త ఎదురైంది.
సునందకి ఎయిడ్స్‌  ఆమె శీలం మీద అనుమానంతో భర్త వదిలేశాడు. అన్నిటికన్నా దారుణమైన విషయం ఏమిటంటే  ఆమె కుటుంబసభ్యులు  ఎయిడ్స్‌  అంటురోగమని భయపడి, ఆమెను ఊరికి దూరంగా, ఓ పాడుబడిన కొంపలో ఉంచారు.
నేను తట్టుకోలేకపోయాను. ఎక్కడున్నాం మనం. ఎయిడ్స్‌ అంటురోగంకాదని ప్రసారసాధనాలూ ప్రభుత్వాలూ కూడా ఘోషిస్తూ ఉంటే, ఇంకా ఈ మూఢత్వం ఏమిటి.
మహారాణిలా జీవితం గడిపిన సునంద పరిస్థితి ఇంత హీనమైపోయిందేమిటి . వాళ్ళందరినీ ఎడ్యుకేట్‌ చేయడానికి ప్రయత్నించాను. కానీ అది వృథాప్రయాస అని తేలింది.



  ఎందుకొచ్చావు సూరీ, నా రోగం నీకూ అంటుకుంటుంది. వెంటనే వెళ్ళిపో    అంది సునంద నన్ను చూడగానే కళ్ళనీళ్ళు పెట్టుకుంటూ.
  నేను డాక్టర్ని. ఇది అంటురోగం కాదు   మందలించాను మెత్తగా.
  నీమీదొట్టు సూరీ  నేను ఏ తప్పూ చేయలేదు   మరోసారి భోరుమంది సునంద.
కూతురు పుట్టినప్పుడు రక్తస్రావం ఎక్కువవడంతో సునందకి ఎవరిదో రక్తం ఎక్కించారట. ఆ అపరిచితవ్యక్తి రక్తంలో ఉన్న హెచ్‌.ఐ.వి. ఆమెకు సంక్రమించింది.
ఆసుపత్రి యాజమాన్యం నిర్లక్ష్యం ఖరీదు ఒక నిండుప్రాణం.
  నిన్ను నాతో తీసుకెశ్తాను   అన్నాను దృఢనిశ్చయంతో.
  వద్దు సూరీ, ప్రాణాంతకమైన వ్యాధితో పోరాడుతున్న నన్ను వెంట తీసుకెళ్ళి నువ్వేం సుఖపడతావు   అంది సునంద నావైపు జాలిగా చూస్తూ.
  నువ్వేం మాట్లాడొద్దు. ఒక డాక్టర్‌గా నిన్నీస్థితిలో ఇలా వదిలేయలేను   అన్నాను ధైర్యం చెప్పే ప్రయత్నంచేస్తూ.
నా నిర్ణయం విన్న తరవాత ఇంట్లో పెద్ద తుపాన్‌ చెలరేగింది. అందరూ తలొకరకంగా వ్యాఖ్యానించారు. నా భవిష్యత్తు నాశనమైపోతుందని భయపెట్టారు. నేను దేనికీ వెరవలేదు.
సునందనీ ఆమె కూతుర్నీ నాతో తీసుకెశ్ళాను.
ఎన్ని మందులిచ్చినా ఎంతగా ధైర్యం నూరిపోసినా  సునందలోని మనోవ్యాధిని మాత్రం పోగొట్టలేకపోయాను.
మరో ఏడాది తరవాత సునంద చనిపోయింది.
  పోతున్నాను సూరీ  నా కూతురికి నువ్వున్నావన్న తృప్తితో వెళ్ళిపోతున్నాను   పోయేముందు అంది సునంద, నాకు అప్పగింతలు పెడుతూ.
గాజుగోళీల్లాంటి ఆమె కళ్ళల్లో నాపట్ల ప్రతిబింబిస్తున్న నమ్మకం చూసి చలించిపోయాను.
అలా  చిన్నారి రవళి  నా జీవితానికి ఆశాదీపం అయ్యింది. పెళ్ళి చేసుకుంటే వచ్చినామె తనని నిర్లక్ష్యం చేస్తుందేమోనన్న భయంతో ఆమాటే తలపెట్టలేదు నేను.
నామీద మమకారం చంపుకోలేక అమ్మానాన్నలిద్దరూ నా దగ్గరకే వచ్చేశారు. అమ్మేమో రవళికి తల్లిలేని లోటు తెలియకుండా అపురూపంగా పెంచితే, నాన్న ఆమెకు ఆలంబనై నిలిచారు.
కూతురు ఎక్కడుందో, ఎలా ఉందో కూడా తెలుసుకోవడానికి ప్రయత్నించలేదు సునంద మొగుడు.
అలాంటివాడు  ఏ ముఖం పెట్టుకుని కిడ్నీ దానమివ్వమని అడుగుతున్నాడు.
దీనికి రవళి ఎలా ప్రతిస్పందిస్తుంది..
పదేపదే నన్ను వేధిస్తున్నదీ ప్రశ్న.




  నిన్ను అనాథగా వదిలేసిన ఆ మనిషికోసం నీ కిడ్నీని దానం చేస్తావా.   రవళి నిర్ణయం విన్న నాకు మతిపోయింది.
  నువ్వే చెప్పావు కదా సూరీ  మమతానుబంధంకంటే మానవతాబంధం మిన్న అని. సాటిమనిషికి సాయపడటం తప్పెలా అవుతుంది   ఎదురు ప్రశ్నించింది రవళి.
  కానీ  భవిష్యత్తులో నీకేదైనా ప్రాబ్లం వస్తే  ఇంకా చిన్నపిల్లవి   రవళి దృష్టి మళ్ళించాలన్న వ్యర్థప్రయత్నం నాది.
అపాత్రదానం చేయడం కూడా పెద్ద నేరమని నా భావన.



  ఒక్క కిడ్నీతో కూడా హాయిగా జీవించవచ్చు సూరీ  నువ్వన్నట్లుగా ఒకవేళ ప్రాబ్లమే వస్తే నాలాంటి దాత మరొకడు దొరక్కపోడు   నవ్వింది రవళి మెత్తగా.
ఆమె ఆత్మవిశ్వాసానికి నివ్వెరపోయాను. రవళి వాదన నా నోటిని కట్టిపడేసింది. అమ్మా నాన్నలు కూడా నేను వాదించడం మూలాన జోక్యం చేసుకోలేదు.
రెండురోజుల తరవాత రవళి, నేను ముంబై బయలుదేరి వెశ్ళాం. అక్కడి డాక్టర్స్‌ అన్ని పరీక్షలూ జరిపిన తరవాత, రవళి కిడ్నీ ఆమె తండ్రికి మ్యాచ్‌ అయ్యిందని తేలింది.
అతగాడి ముఖం వెలిగిపోయింది. రవళికి పదేపదే కృతజ్ఞతలు చెప్పాడు. తనని నిర్లక్ష్యం చేసినా, అదేమీ మనసులో పెట్టుకోక తనకి జీవనదానం చేస్తున్నందుకు ఆమెని వేనోళ్ళ కొనియాడాడు. అన్నింటికీ ఆమె చిరునవ్వే సమాధానమైంది.
ఆపరేషన్‌కి డేట్‌ ఫిక్స్‌ చేశారు. నాకెందుకో లోలోపల భయంగా ఉంది. ఎంత డాక్టర్నయినా రవళి విషయంలో మామూలు మనిషిగా మారిపోతాను. కిడ్నీ ట్రాన్స్‌ప్లాంటేషన్‌ అంటే ఎంత రిస్క్‌తో కూడినదో నాకు తెలుసు.
ఆపరేషన్‌ మరునాడనగా, ముందురోజు సాయంత్రం రవళి తండ్రి హరిప్రసాద్‌ని కలవడానికి ఆయన రూమ్‌కి వెశ్ళాను.
  మొత్తానికి నీ కూతురు భలే మనిషిరా అన్నయ్యా. కిడ్నీ డొనేట్‌ చేసినట్లే చేసి పదిలక్షలకెసరు పెట్టింది   అంటున్నాడు రవళి బాబాయి.
  పోనీలేరా, నా కూతురికేగా ఇచ్చింది   ప్రాణభయం వలన ఏ మూలో దాగున్న పితృప్రేమ పెల్లుబికింది రవళి తండ్రిలో.
విన్న నేను షాక్‌ అయ్యాను. కన్నతండ్రికి కిడ్నీ దానమిచ్చి డబ్బు తీసుకుందా రవళి. అంటే  ఆమె తన కిడ్నీని అమ్ముకుందన్నమాట. నా పెంపకంలో ఎంతో విలక్షణంగా వికసించిందనుకున్న ఆమె వ్యక్తిత్వంలో ఈ మచ్చేంటి. డబ్బుపై ఈ వ్యామోహమేమిటి. అసలు ఆమెకిప్పుడు లోటేం వచ్చింది.
ఆపరేషన్‌కి రెండుగంటల ముందు ఆమె బాబాయి నాకందించిన చెక్‌ తీసుకుని ఆమె దగ్గరకు వెశ్ళాను.
ముభావంగా దాన్ని ఆమెకందించాను. దాన్ని చూసి నవ్వింది రవళి.
  మానవతాబంధం అంటూ పెద్ద కబుర్లు దంచిన రవళి, ఇలా కిడ్నీని బేరం పెట్టిందేమిటా అని ఆశ్చర్యపోతున్నావా సూరీ   నా మనసు చదివినట్లుగా అడిగింది రవళి.
ఉలిక్కిపడి ఆమెవైపు సందేహంగా చూశాను.
  బయటవాళ్ళకైనా ఆయన డబ్బివ్వడానికి రెడీ అయ్యాడు కదా   అంది నవ్వుతూ.
  అది వేరు. ఎంత కాదనుకున్నా ఆయన నీ తండ్రి   కాస్త కరుగ్గా అన్నాను.
ఎందుకో రవళి అలా మాట్లాడ్డం నచ్చలేదు.
  కావచ్చు. కానీ  నాకూ ఆయనకీ నడుమ ఆ అనుబంధం లేదు   అంటూ ఆ చెక్‌ తిరిగి నా చేతుల్లో ఉంచుతూ   ఈ డబ్బు ఎయిడ్స్‌ పేషెంట్స్‌ సంక్షేమం కోసం వినియోగించు సూరీ  అమ్మకి సూరి దొరికినట్లు అందరికీ దొరకరు   రవళి కళ్ళల్లో అశ్రుబిందువులు నిండాయి.
  రవళీ    ఆమెను తప్పుగా అర్థంచేసుకున్నందుకు సిగ్గిల్లాను.
ఆమెను నేను పెంచిన విధానంలో ఎటువంటి లోపమూ లేదన్న గర్వం అంబరాన్ని అంటింది.
ఇంతలో హరిప్రసాద్‌ని అక్కడికి తీసుకొచ్చాడు రవళి బాబాయి.
కూతురి చేతుల్ని తన చేతుల్లోకి తీసుకుంటూ   నిన్ను కాదనుకున్నా, నన్ను ఆదుకున్నావు. నీ నోటంట  నాన్నా  అన్న పిలుపు వినాలని ఆశగా ఉందమ్మా   అన్నాడు గద్గదస్వరంతో.
రవళి ఆయనకేసి సూటిగా చూస్తూ   అయాం సారీ మిస్టర్‌ హరిప్రసాద్‌, మా డాడీ పేరు సూరి  డాక్టర్‌ సురేంద్ర   అంది నిబ్బరంగా.
హరిప్రసాద్‌ వదనం బాధతో నల్లబడగా, నా ముఖంలో వెన్నెల వెలుగునిండిన భావన కలిగిందా క్షణం.

ఈ రోజుతో షాపింగ్‌ పూర్తిచేసి రేపు తీరుబడిగా వద్దామనుకుంటే, నీరజతో సమస్యేదో వచ్చిందంటూ ఇప్పుడే రమ్మన్నావ్‌, సంగతేమిటి పిన్నీ. ఎవరినైనా ప్రేమించానని అంటోందా. ఆ సంబంధం నీకిష్టంలేదా   వచ్చీరాగానే పార్వతమ్మ మీద ప్రశ్నలవర్షం కురిపించేసి సోఫాలో కూర్చుంది సరళ.

సరళ పార్వతమ్మ వాళ్ళకి దూరపు బంధువు. పార్వతమ్మ కూతురు నీరజకంటే సరళ మూడేళ్ళు పెద్ద. ఇద్దరిమధ్యా మంచి స్నేహం ఉంది. మూడేళ్ళక్రితం పెళ్ళి చేసుకుని అమెరికా వెళ్ళిన సరళ సెలవుమీద వారంరోజుల క్రితమే ఇండియా వచ్చింది.

పార్వతమ్మ అక్కడే కూర్చుని ఉన్న నీరజ వైపు నిష్ఠూరంగా చూసి   నీ చెల్లెలి ప్రేమంతా అమెరికా మీదే. ఆ పిచ్చితో ఇక్కడ వచ్చిన మంచి సంబంధాన్ని కాదంటోంది   అంది నిట్టూరుస్తూ.

  అలా చెబితే నాకెలా అర్థమవుతుంది పిన్నీ, వివరంగా చెప్పు   అడిగింది సరళ.

  ఎదురుగానే ఉందిగా, నీ చెల్లెల్నే అడుగూ   అని పార్వతమ్మ అంటుంటే, నీరజ మధ్యలోనే అడ్డంవచ్చి   అర్జంటుగా రమ్మని పిలిచినదానివి నువ్వే చెప్పొచ్చుగా   అంది కొంచెం కోపంగా.

సరళ చిన్నగా నవ్వింది   బావుంది, మీరిద్దరూ వాదులాడుకుంటూ నన్ను సస్పెన్స్‌లో పెడుతున్నారు. ముందు నువ్వు చెప్పు పిన్నీ సంగతేమిటో   అంది పార్వతమ్మ వైపు చూస్తూ.

పార్వతమ్మ మళ్ళీ గట్టిగా నిట్టూర్చింది.   మా తమ్ముడు శంకరం ట్రాన్స్‌ఫరై వచ్చి ఇప్పుడు ఈ వూళ్ళొనే ఉంటున్నాడు. మేం మొన్న వాళ్ళింటికి వెళ్ళినప్పుడు మా మరదలు తరఫు బంధువులు ఈ వూళ్ళొ ఎవరింటికో పెళ్ళికని వచ్చి వీళ్ళనీ చూసిపోదామని వచ్చారు. వాళ్ళకీ వాళ్ళబ్బాయి కిషోర్‌కీ మన నీరజ నచ్చిందని చెప్పి, సంబంధం కలుపుకోవటానికి ఇష్టపడ్డారు. మా మరదలికి వాళ్ళ కుటుంబం బాగా తెలుసు. మంచివాళ్ళని చెప్పింది. ఈడూ జోడూగా ఉన్నాడు. అన్ని విషయాలూ బావున్నాయని, నీరజకూ సంబంధాలు చూస్తున్నాం కదా అనే ఉద్దేశ్యంతో మా తమ్ముడు వాళ్ళని సాంప్రదాయంగా పెళ్ళిచూపులకి ఈరోజు మనింటికి రమ్మని చెప్పేశాడు. నీరజేమో వీల్లేదంటోంది. ముందు మనమే రమ్మని పిలిచాక, మళ్ళీ రావద్దని చెప్పటం ఏం బావుంటుంది. అంతగా అయితే వాళ్ళు వచ్చివెళ్ళాక ఏదో కారణం చెప్పి కాదనుకోవచ్చులే అని చెబుతున్నా వినిపించుకోవటంలేదు. నాకేం చేయాలో తోచక నీకు ఫోన్‌ చేశాను  .

  అన్ని విషయాలూ బాగున్నప్పుడు నీరజకెందుకూ అభ్యంతరం.   ఆశ్చర్యంగా అడిగింది సరళ.

  ఏం చెప్పమంటావులే  తన ఫ్రెండ్సంతా అమెరికా వెళ్ళిపోతున్నారని దీనికీ అదే కోరిక. అందుకే నేనూ అక్కడి సంబంధాలే చూస్తున్నాను. కాకపోతే అనుకోకుండా ఇక్కడే మంచి సంబంధం వచ్చినప్పుడు కాదనుకోవటమెందుకూ అని మేం నచ్చచెబుతున్నా నీరజ వినిపించుకోవటంలేదు   అంటూ ఆవిడ లేచి నిలబడి   కాఫీ తెస్తానుండు   అని చెప్పి వంటగదిలోకి వెళ్ళింది.

సరళ నీరజకు కొంచెం దగ్గరగా జరిగి, భుజంమీద ఆప్యాయంగా చెయ్యివేసి   ఈరోజుల్లో అమెరికా వెళ్ళటం పెద్ద సమస్య కానేకాదు. అందరూ వెళ్తూనే ఉన్నారు. పెళ్ళయ్యాకయినా మీరిద్దరూ ప్రయత్నం చేసుకుని వెళ్ళొచ్చుగా   అంది.

  అలా కుదరదులే   అంటూ నిట్టూర్చింది నీరజ.   మామయ్యా వాళ్ళింట్లో ఆ రోజు అతనితో మాట్లాడానుగా, మాటలమధ్యలో అతనికి అమెరికా వెళ్ళాలనే ఉద్దేశ్యం ఎంతమాత్రంలేదని స్పష్టంగా చెప్పాడు. అది తెలిసి కూడా వాళ్ళను రమ్మనటం ఎందుకు చెప్పు. మామయ్య నన్ను ముందు అడగకుండా తొందరపడ్డాడు. అందుకని ముందు రమ్మందాం, ఆ తర్వాత ఏదో కారణం చెప్పొచ్చులే అంటారు. అంటే నాకు నచ్చచెప్పే అవకాశం ఉంటుందిగదా అని కాబోలు. నాకు అర్థంకానిదేమిటంటే  అన్ని విషయాలూ బావున్నాయని మావాళ్ళు ఒకటే ఇదయిపోతున్నారుగానీ ఇలా అన్నీ బావున్న అమెరికా సంబంధమూ దొరకదనేం లేదుగా. వాళ్ళకి ఇష్టమై అడుగుతున్నారని ఒప్పుకునేకంటే, మనకి నచ్చే సంబంధంకోసం ఎదురుచూడొచ్చు కదా  ఏమంటావు.

  నిజమేననుకో   అంటూ సరళ ఒక నిమిషం ఆగింది.   నీకు అమెరికా లైఫ్‌ మీద చాలా భ్రమలున్నాయనిపిస్తోంది. పేపరులో అప్పుడప్పుడూ నువ్వూ ఇలాంటి వార్తల్ని చూసేవుంటావుగానీ, నా అనుభవంలో తెలుసుకున్న విషయాలు కొన్ని నీకు చెప్పనా.

నీరజ చిన్నగా నవ్వింది.   నువ్వు ఇలా ఏదో చెప్పి నన్ను ఒప్పిస్తావనే ఉద్దేశ్యంతోనే కదా అమ్మ నిన్ను పిలిచింది  చెప్పు మరి.

  పిన్ని ఉద్దేశ్యం ఏమైనాగానీ మూడేళ్ళుగా అక్కడ ఉంటున్నాను కాబట్టి నాకు తెలిసిన విషయాలు చెప్పాల్సిన బాధ్యత నాకూ ఉంది. అమెరికా లైఫ్‌ బావుంటుందనటానికి ఎన్ని ప్లస్‌పాయింట్స్‌ ఉన్నాయో, బావుండదనటానికీ అన్ని మైనస్‌ పాయింట్సూ ఉన్నాయి. ఒక్కొక్కరికి ఒక్కోలా అనిపించవచ్చుగానీ నాకయితేమాత్రం మైనస్‌పాయింట్సే ఎక్కువ కనిపిస్తాయి. అందుకే ఎపుడెపుడు ఇండియా వచ్చేస్తామా, మనవాళ్ళందరిమధ్యా ఉండే అవకాశం ఎప్పుడొస్తుందా అని ఎదురుచూస్తుంటాను తెలుసా.

  మంచి భవిష్యత్తుకోసం ఎంత దూరమైనా ఎక్కడికైనా వెళ్ళాలి. కెరీర్‌ గురించి ఆలోచించకుండా ఉన్నచోటనే ఉండాలనుకోవటం నాకస్సలు నచ్చదు. నాకీ సంబంధం ఇష్టంలేకపోవటానికి కారణం కూడా ఇదే

  మనం ప్రాధాన్యం ఇచ్చే విషయాల్నిబట్టి మన ఉద్దేశాలూ ఉంటాయి. అక్కడి శాలరీ కొన్ని సౌకర్యాలూ ఎక్కువే అనుకో, కాదనను  కాకపోతే చెప్పానుగా, ఒక్కొక్కరికి ఒక్కోలా అనిపిస్తుందని. అదిసరేగానీ, ఈమధ్య జరిగిన సంఘటన చెబుతానన్నాకదా    అంటూ ఒక క్షణం ఆగి మళ్ళీ మొదలుపెట్టింది సరళ.

  మాకు దగ్గర్లోనే ఉండే ఏరియాలోకి ఒక తెలుగువాళ్ళ కుటుంబం వచ్చింది. ఆమెని అతనెక్కడికీ తీసుకువచ్చేవాడు కాదు. ఒకసారి నేనూ నా ఫ్రెండూ పరిచయం చేసుకుందామని వెళ్ళాం. నా ఫ్రెండు వాళ్ళాయన పనిచేస్తున్న ఆఫీసులోనే అతనూ చేస్తున్నట్లు ఆ అమ్మాయి మాటలవల్ల తెలిసింది. అతను నెలకి ఇరవైరోజులు క్యాంపుల్లోనే ఉంటాడని చెప్పేసరికి నా ఫ్రెండు ఆశ్చర్యపోతూ ఆ ఆఫీసులో అసలు క్యాంపులే ఉండవని చెప్పింది. దాంతో ఆ అమ్మాయి తర్వాత వాకబు చేసేసరికి తేలిందేమిటంటే  అతనికి ఆల్రెడీ పెళ్ళయింది. పిల్లలు కూడా ఉన్నారు. ఆ విషయం దాచి ఈ అమ్మాయిని మళ్ళీ పెళ్ళి చేసుకున్నాడన్నమాట. ఈ విషయం బయటపడేసరికి అసలే అంతంతమాత్రంగా ఉన్న ఆ అమ్మాయి కాపురంలో కష్టాలింకా ఎక్కువయ్యాయి. శాడిస్టులా హింసించటం మొదలుపెట్టాడట. ఒక ఫంక్షన్‌కి పిలుద్దామని మేం ఇద్దరం మళ్ళీ వెళ్ళినప్పుడు ఆ అమ్మాయి అతను కొట్టిన దెబ్బలకి స్పృహతప్పి కార్పెట్‌మీద పడివుంది. తర్వాత మేం అందరం ఎలాగో కష్టపడి ఆ అమ్మాయిని ఇండియా పంపించే ఏర్పాటుచేశాం. వాళ్ళూ వాళ్ళూ తర్వాత ఏదో తేల్చుకుంటారనుకో  అమెరికా సంబంధమనగానే మనవాళ్ళు కొంతమంది ఆ మోజులో పూర్వాపరాలు సరిగ్గా విచారించకుండానే హడావుడిగా పెళ్ళిచేసి పంపించెయ్యటంతో ఇలా కొంతమంది అమ్మాయిలు అన్యాయమైపోతున్నారు. ఇలాంటివి అప్పుడప్పుడూ అక్కడక్కడా జరుగుతున్నట్లు వింటూనే ఉన్నాం. ఇంకా

నీరజ మధ్యలోనే అడ్డంవచ్చి సరళ వైపు సూటిగా చూస్తూ అంది   అక్కా, నిన్నొకటి అడగనా. ఇక్కడ కూడా ఇలాంటివి జరుగుతూనే ఉన్నాయిగా, కాదనగలవా. కట్నాలకోసమో ఇంకే కారణాలతోనో రకరకాలుగా భార్యల్ని వేధించటం  కిరసనాయిలుపోసి తగలబెట్టడం లాంటి వార్తల్ని పేపరులో మనం ఎన్ని చూడలేదూ. అదంతాపోనీ, బావగారి సంబంధం మనకు తెలిసినవాళ్ళదేంకాదు, అయినా నువ్వు అక్కడ హ్యాపీగానే ఉన్నావు కదా.

సరళ నవ్వేసింది.   నేను అమెరికాలో లైఫ్‌ని ఎంజాయ్‌ చేస్తూ నీకు మాత్రం నీతులు చెబుతున్నట్లుగా నీకనిపిస్తోంది కాబోలు. పూర్తిగా తెలియని అమెరికా సంబంధంకంటే బాగా తెలిసిన అన్ని విషయాలూ బాగున్న ఇక్కడి సంబంధమే బెటరు కదా అనే ఉద్దేశ్యంతో మాట్లాడానంతే. సరేలే, నీ ఇష్టప్రకారమే జరగటం మంచిది. ఇక్కడి సంబంధం చేసుకుంటే అమెరికా వెళ్ళలేకపోయానన్న అసంతృప్తి నిన్ను ఆనందంగా ఉండనివ్వదు కూడా. కాకపోతే, కిషోర్‌ వాళ్ళు వచ్చివెళ్ళినందువల్ల నష్టం ఏముందీ. అమెరికా వెళ్ళటమనేది నీ తప్పనిసరి కోరికని అతనికి తెలియజేయి. నీపట్ల మరీ మక్కువ ఉంటే తన ఉద్దేశ్యం మార్చుకుని అమెరికా వెళ్ళటానికి అంగీకరిస్తాడేమో. లేకపోతే ఈ సంబంధాన్ని వాళ్ళే కాన్సిల్‌ చేసుకుంటారు. అంతేగా.

ఆలోచనలోపడినట్లుగా నీరజ రెండు నిమిషాలు మౌనంగా ఉండిపోయి తర్వాత మెల్లగా   సరే, అలాగే చేద్దాంలే   అంది.

అప్పుడే కాఫీ కప్పులతో వచ్చిన పార్వతమ్మతో సరళ   పిన్నీ  ఈ సంబంధాన్ని చేసుకోవటానికికాదుగానీ వాళ్ళు రావటానికి మాత్రం నీరజ ఒప్పుకుంది   అని చెప్పింది.

  పోనీలే  మాటపోకుండా అంతవరకైనా ఫర్వాలేదు. సరళా, ఇంటికి ఫోనుచేసి చెబుతాను, వాళ్ళు వచ్చి వెళ్ళేవరకూ నువ్వూ ఇక్కడే ఉండు   అంది పార్వతమ్మ మనసు తేలికపడినట్లుగా.

  అలాగే పిన్నీ. వాళ్ళకోసం చేసే స్పెషల్స్‌ అన్నీ నాకిష్టమైనవే అయివుండాలి మరి   అంది నవ్వుతూ.

పార్వతమ్మ కూడా చిన్నగా నవ్వి   తప్పకుండా. నాకు తెలుసుగా  జీడిపప్పు పకోడీ, గులాబ్‌జామ్‌, క్యారట్‌ హల్వా  అంతేగా   అంది.



ఆ సాయంకాలం పార్వతమ్మ తమ్ముడూ మరదలూ కిషోర్‌నీ అతని తల్లిదండ్రుల్నీ వెంటబెట్టుకుని వచ్చారు.

అందరూ కలిసి కాసేపు కూర్చున్నారు. కాఫీ ఫలహారాల మర్యాదలయ్యాక నీరజనీ కిషోర్‌నీ మాట్లాడుకోవటానికి వీలుగా ఒంటరిగా వదిలిపెట్టారు.

వెళ్ళేముందు కిషోర్‌ తల్లి   మాకైతే ఏ అభ్యంతరమూ లేదు. ఇక మీ అంగీకారమే తరువాయి   అంది పార్వతమ్మతో.

ఆమె అలా వెంటనే అడుగుతుందని వూహించని పార్వతమ్మ ఏం చెప్పాలా అని మనసులోనే తత్తరపడుతూండగా ఆమే మళ్ళీ   మేం ఈ వూళ్ళొ ఎల్లుండి వరకూ ఉంటాం. ఆలోచించుకుని చెప్పండి. తొందరేం లేదు   అంది.

దాంతో  హమ్మయ్యా  అనుకుంటూ పార్వతమ్మ స్థిమితపడింది.

వాళ్ళు వెళ్ళిపోయాక అందరూ హాల్లోనే కూర్చుని మౌనంగా ఉండిపోయారు.

శంకర్రావే ముందుగా నిశ్శబ్దాన్ని భంగపరుస్తూ పార్వతమ్మతో   అక్కయ్యా, మా ఆఫీసులో చలపతిరావు అని ఒకాయన ఉన్నాడు. ఆయనకు స్టేట్స్‌లో బంధువులు చాలామందే ఉన్నారు. నీరజకు సంబంధం చూడమని ఆయనకు చెబుతాలే   అన్నాడు.

పార్వతమ్మ  అలాగే  అన్నట్లుగా తలూపి, సరళ వైపు చూస్తూ   అక్కడికి వెళ్ళాక నువ్వూ చూడవే   అంది.

  నువ్వు వేరే చెప్పాలా పిన్నీ, తప్పకుండా చూస్తాను   అంది సరళ.

నీరజ వెంటనే   ఏం చూడక్కర్లేదు   అంది.

  ఎందుకనీ. నీ మనసులో ఎవరైనా ఉన్నారా. చెప్పవేం మరి.   అడిగింది సరళ.

  అదేంకాదు   అంది నీరజ ముక్తసరిగా.

  మరి .   ప్రశ్నార్థకంగా చూసింది సరళ.

  ఎందుకంటే  ఈ సంబంధానికే నేను మనస్ఫూర్తిగా అంగీకరిస్తున్నాను కాబట్టి   కొంచెంగా తలవాల్చి చిరునవ్వుతో చెప్పింది.

  నిజంగానా .   అందరూ ఒక్కసారే అడిగారు.

నీరజ అవునన్నట్లుగా తలూపింది.

  ఓహ్‌   అంటూ సరళ పెద్దగా నవ్వింది.   అయితే నా కౌన్సిలింగ్‌ బాగానే పనిచేసిందన్నమాట. అమెరికా లైఫ్‌కి మైనస్‌ పాయింట్సే ఎక్కువని నీకూ అనిపించింది కదూ.

అదే కాదన్నట్లుగా నీరజ తలూపింది.

  ఓ  అర్థమైందిలే. అతనే మనసు మార్చుకుని అమెరికా వెళ్ళటానికి అంగీకరించాడన్నమాట  .

అదీ కాదన్నట్లుగా తలూపేసరికి కొంచెం అసహనంగా   సస్పెన్స్‌లో పెట్టక, అసలు విషయం చెప్పవే బాబూ తొందరగా   అంది సరళ.

చిరునవ్వుతో నీరజ చెప్పుకొచ్చింది.

  ఈ రోజుల్లో అందరూ అమెరికా వెళ్ళాలని ఆరాటపడుతోంటే, మీకెందుకు వెళ్ళాలనిపించటం లేదూ అని కిషోర్‌ని అడిగాను. చదువయ్యాక ఉద్యోగంలో చేరినాగానీ అమెరికా వెళ్ళటానికి అతనూ ప్రయత్నాలు చేశాడట. ఇక కొద్దిరోజుల్లోనే వెళ్ళాలని అనుకుంటూండగా జరిగిన సంఘటన అతని అభిప్రాయాన్ని పూర్తిగా మార్చేసిందని చెప్పాడు. వాళ్ళ నాన్నగారికి హార్ట్‌ఎటాక్‌ వస్తే హాస్పిటల్‌లో చేర్పించారట. రెండుమూడు రోజుల్లోనే ఆపరేషను చేయాలని చెప్పేసరికి వాళ్ళమ్మగారు కిషోర్‌కి ఫోనుచేసి తమ సొంత వూరికివెళ్ళి కౌలు ఇవ్వాల్సిన రైతుల దగ్గర్నుండి డబ్బు వసూలుచేసి తీసుకురమ్మని పురమాయించారట. కిషోర్‌కేమో తండ్రిని వెంటనే చూడాలనిపించటంతో వూరికి వెళ్ళకుండా డబ్బు ఏర్పాటుపని ఫ్రెండ్స్‌కు అప్పజెప్పి వచ్చేశాడట. తండ్రికి ఆ విషయం చెప్పినప్పుడు ఆయన కిషోర్‌ చేయి పట్టుకుని చాలా ఆనందంగా  డబ్బుదేం ఉందిరా, ఇక్కడే ఎవరో ఒకరిదగ్గర తీసుకుని తర్వాత ఇచ్చెయ్యవచ్చులే, నువ్వు వెంటనే వచ్చేశావు, నిన్ను చూడగానే కొండంతబలం వచ్చేసినట్లుగా చాలా రిలీఫ్‌గా ఉందిరా  అన్నారట. ఆ ఒక్కమాటా అతన్ని ఆలోచనలోపడేసి, అమెరికా వెళ్ళాలనే కోరికను పూర్తిగా తుడిచిపెట్టేసిందని చెప్పాడు.



పెద్దవాళ్ళయిన తల్లిదండ్రులకి ఏ అనారోగ్యం వచ్చినా చూసుకోవటానికి తనకేమో తోడబుట్టినవాళ్ళెవరూ లేరు. అటువంటి పరిస్థితుల్లో డాలర్లు సంపాదించి పంపించటంకంటే వాళ్ళకు అండగా ఇక్కడుండటమే అవసరమని బాగా అనిపించటంతో, మంచి కెరీర్‌ కోసం, డబ్బు సంపాదించటంకోసం ఏ ప్రయత్నాలైనా ఇక్కడే చేయాలని నిర్ధారించేసుకున్నాడట.

ఇదంతా చెప్పాక అతను ఇంకొక మాటా అన్నాడు   మీరూ ఒక్కరే కాబట్టి ఈ సంబంధం మీకిష్టమై మన పెళ్ళి జరిగితే మీ అమ్మగారూ మనతోనే ఉండొచ్చు. నాకేం అభ్యంతరం లేదు  అని. ఆ మాట కొరడాదెబ్బలా తగిలి నాకు కనువిప్పు కలిగించింది. అవునుమరి  నాన్న చనిపోయినప్పటినుండీ అమ్మ ఒక్కతే కుటుంబభారాన్ని మోస్తూ నన్ను కష్టపడి పెంచి పెద్దచేసింది. ఇప్పుడు నేను అమెరికా వెళ్ళిపోతే అమ్మకి ఎటువంటి అనారోగ్యం వచ్చినా బంధువుల, స్నేహితుల దయాధర్మంమీద ఆధారపడాల్సిందే. అదే ఇండియాలో ఉంటే, ఒకవేళ అమ్మ మా దగ్గర ఉండటానికి ఇష్టపడకపోయినా, తనకి బాగాలేనప్పుడు నేనైనా వెంటనే వెళ్ళగలను, లేకపోతే అమ్మనైనా నా దగ్గరకు తీసుకురాగలను. ఇప్పటివరకూ ఇలా ఎందుకు ఆలోచించలేదా అని సిగ్గుపడ్డాను. ఆపైన కిషోర్‌ తన తల్లిదండ్రుల గురించే కాకుండా నావాళ్ళ గురించీ ఆలోచించటం నాకు బాగా నచ్చింది. అతనిదెంత మంచి మనసో అర్థమైంది. అందుకే ఈ సంబంధానికే    సిగ్గుపడుతున్నట్లుగా చివరిమాటను ఆపేసింది.

నీరజ మాటలకు అందరి మొహాలూ వికసించాయి.

సరళ నీరజ చేయి పట్టుకుని ఉత్సాహంగా వూపేస్తూ   అందరూ చేస్తున్నారని కాకుండా, మన పరిస్థితుల్నిబట్టి మనకేది మంచిదో ఆలోచించుకుని నిర్ణయించుకోవాలి. ఏమైనాగానీ చివరకు మంచి నిర్ణయం తీసుకున్నావ్‌  కంగ్రాట్స్‌.   అంది నవ్వు మొహంతో.

పార్వతమ్మ కళ్ళు ఆనందంతో చెమర్చాయి. తల్లి మొహంలోని సంతృప్తినీ ఆనందాన్నీ గమనించిన నీరజ తను తీసుకున్న నిర్ణయం సరైనదేననుకుంటూ తృప్తిగా లోపలికి నడిచింది.

 నువ్వు మావాడితో ఓసారి మాట్లాడాలి   రాజారావు కృష్ణమూర్తితో అన్నాడు.

  ఏం, మీవాడేమన్నా ప్రేమలోపడ్డాడా.   నవ్వుతూ అడిగాడు కృష్ణమూర్తి.

  వాడి మొహానికి అదొక్కటే తక్కువ  .

  ఎందుకురా వాణ్ణి అలా తక్కువచేసి మాట్లాడతావు. వాడికేం తక్కువైందని. అందగాడు, ఆజానుబాహుడు, తెలివితేటలున్నవాడు. అన్నిటినీమించి మంచి మనసున్నవాడు  .

  నువ్వన్నవన్నీ నిజమే, ఒక్క తెలివితేటల విషయం తప్ప  .

  ఇంటర్‌లో తొంభై అయిదు శాతం మార్కులతో పాసయ్యాడంటే వాడు తెలివైనవాడికిందే లెక్క. ఇక ఎంసెట్‌ అంటావా, ఎంత కష్టపడి చదివినా రెండు మూడు గంటల్లో వారి అదృష్టాన్ని తేల్చే పరీక్ష అది. కాస్త మనోధైర్యం కోల్పోయినా, కన్ఫ్యూజ్‌ అయినా ఫలితాలు తారుమారవుతాయి. మీవాడి విషయంలో అదే జరిగి ఉంటుందని నా అభిప్రాయం  .

  కారణాలు ఏవైనా వాడికి ర్యాంకు పదివేలు దాటిందన్నమాట నిజం. మా ఆఫీసులో మా కొలీగ్‌ కొడుకు ఐఐటీలో సీటు సాధించాడు. ప్యూను కొడుకు బిట్స్‌ పిలానీలో సీటు తెచ్చుకున్నాడు. మా మేనేజరు కూతురికి మెడిసిన్‌లో స్టేట్‌లో నాలుగోర్యాంకు వచ్చింది. వాళ్ళందరూ వాళ్ళ పిల్లల విజయాల గురించి చెబుతూంటే నా కొడుకు గురించి ఏమీ చెప్పలేకపోతున్నందుకు నాకెంత బాధగా ఉంటుందో చెప్పు  .

  మానవుడి అశాంతికి కారణం కోరికలే  అని బుద్ధభగవానుడు చెప్పారు.  మధ్యతరగతి మానవుడి జీవితంలో అశాంతికి కారణం అతను ఎప్పుడూ తనని పక్కవాళ్ళతో పోల్చుకుంటూ ఉండటమే  అంటాను నేను. నీ అశాంతికి కూడా కారణం అదే. భరత్‌కు తన బాధ్యతలు తెలుసు. అందుకే హాస్టల్లో ఉండి చదవడం ఇష్టంలేకపోయినా నీకోసం విజయవాడ వెళ్ళాడు. ఎంతో కష్టపడి చదివాడు. కానీ అదృష్టం వరించలేదు. అయితే, పిల్లల కృషిలో లోటులేనంతవరకూ మనం ఫలితం గురించి బాధపడనక్కరలేదు. ఈసారి కాకుంటే మరోసారి రాణిస్తారు. ఏది జరిగినా అది మన మంచికే జరిగిందనీ భగవంతుడు ఇంకేదో మంచిని మనకోసం సిద్ధంచేసి ఉంటాడనీ అనుకుంటే ఏ బాధా ఉండదు  .

  నువ్వన్నది నిజమే. కానీ మనసు రాజీపడటంలేదు  .

  నీ సహోద్యోగుల పిల్లలు సాధించిన విజయాలకు మనస్ఫూర్తిగా నీ అభినందనలు తెలియజేయి. ఆ విధంగా నీ మనసును సిద్ధంచెయ్యి. అప్పుడు నీ మనసులో ఏ బాధా ఉండదు. ఇంతకూ భరత్‌తో నేను మాట్లాడాలన్నావు. ఏ విషయం గురించి.

  వాడు లాంగ్‌టర్మ్‌ కోచింగ్‌ తీసుకుని మరోసారి ఎంసెట్‌ ఎంట్రన్స్‌ రాస్తే మంచిదని నా అభిప్రాయం. అలాగే ఐఐటి, బిట్స్‌, ఎన్‌ఐటీ లాంటి పెద్దపెద్ద కాలేజీల్లో సీటుకోసం ఎంట్రన్స్‌ రాయొచ్చు. వాటిల్లో సీటు వస్తే వాడి భవిష్యత్తు బాగుంటుంది. కానీ వాడు అందుకు సుముఖంగా లేడు. మన వూళ్ళొని ఇంజినీరింగ్‌ కాలేజీలో చేరతానంటున్నాడు. వాడికి నువ్వంటే మంచి గౌరవం. నువ్వు వాడికి నచ్చజెప్పి లాంగ్‌టర్మ్‌ కోచింగ్‌లో చేరేలా చూడు  .

  తప్పకుండా నా ప్రయత్నం నేను చేస్తాను  .

మరుసటిరోజు భరత్‌తో మాట్లాడాడు కృష్ణమూర్తి. రాజారావు కోరిక గురించి చెప్పాడు.

  సారీ అంకుల్‌. రెండేళ్ళు అమ్మానాన్నలకు దూరంగా గడిపాను. గాలీ వెలుతురూ లేని గదుల్లో క్లాసులు, కంపుకొట్టే టాయిలెట్లు, రుచీ శుచీ లేని వంటకాలు  ఇవన్నీ నాన్నగారి కోసం భరించాను. చదువుతప్ప మరో లోకం లేకుండా గడిపాను. ఇక నావల్ల కాదు. మన వూళ్ళొ మంచి కాలేజీలు ఉన్నాయి. నాలుగేళ్ళు ఇంటిపట్టునే ఉండి హాయిగా చదువుకుంటాను. పైగా ఐఐటీ, ఎన్‌ఐటీ లాంటి పెద్ద కాలేజీల విషయం వదిలేస్తే మిగిలిన ఏ కాలేజీలో చదివినా ఒకటే అని నా అభిప్రాయం. ఎటూ ఉద్యోగాలు బాగానే దొరుకుతున్నాయి  .

  కానీ మీ నాన్న ఆశలూ ఆశయాలూ కూడా నువ్వు అర్థంచేసుకోవాలి భరత్‌  .

  ఆయన ఆశల్ని అర్థంచేసుకున్నాను అంకుల్‌. కానీ అంతకంటే ఎక్కువగా నా బాధ్యతల్ని అర్థంచేసుకున్నాను. నాన్నకు ఆఫీసులో టెన్షన్స్‌ ఎక్కువవుతున్నాయి. ఉదయం పదిగంటలకు ఆఫీసుకు వెళ్తే రాత్రి ఎనిమిదికిగానీ ఇంటికి రాలేకపోతున్నారు. ఇటువంటి పరిస్థితిలో నేను వూళ్ళొ ఉంటే కనీసం ఇంటిపనులైనా పంచుకోవచ్చు. అమ్మ ఆరోగ్యం కూడా ఈమధ్య కాస్త దెబ్బతింది. అమ్మను డాక్టరు దగ్గరికి తీసుకెళ్ళడం, మందులు తెచ్చివ్వడం లాంటి పనులన్నీ నేను చేయవచ్చు. నేను వూళ్ళొ ఉంటే అమ్మకూ ధైర్యంగా ఉంటుంది  .

  కానీ నువ్వు ఈ పనులన్నీ చేయడంకంటే మంచి కాలేజీలో సీటు తెచ్చుకుంటేనే వాళ్ళకు ఎక్కువ ఆనందం కలుగుతుంది  .

  ఒకవేళ లాంగ్‌టర్మ్‌ కోచింగ్‌ తీసుకుని మళ్ళీ పరీక్ష రాసినా అప్పుడూ ఇదే పరిస్థితి ఎదురైతే ఏం చేయాలి. పైగా ఒక సంవత్సరం వ్యర్థమైందన్న విషయం నాపై మరింత ఒత్తిడిని పెంచుతుంది. మీ సలహాను కాదంటున్నందుకు ఏమనుకోకండి. దయచేసి మీరిద్దరూ నన్ను అర్థంచేసుకోండి  .

భరత్‌ తనతో చెప్పింది రాజారావుతో చెప్పి,   వాడు చెప్పిన ప్రతి కారణం సరైనదేనని నాకనిపించింది. తల్లిదండ్రులకు సంపాదించి ఇచ్చే కొడుకులు చాలామంది ఉంటారు. కానీ తల్లిదండ్రుల కోసం తపించే కొడుకులు చాలా తక్కువమంది ఉంటారు. నువ్వు చాలా అదృష్టవంతుడివి రాజా   అన్నాడు కృష్ణమూర్తి.

స్నేహితుడి మాటలు రాజారావు మనసును కుదుటపరచలేకపోయాయి.

  మనం పిల్లలకు మంచిదారి చూపాలనుకుంటాం. వద్దు, నేను ముళ్ళదారిలోనే నడుస్తానంటే మనం ఏం చేయగలం. అనుభవించనీ తెలుస్తుంది  .

  అలా అశుభంగా మాట్లాడకు. వాడికి అంతా మంచే జరుగుతుందని ఆశిద్దాం. ఆశీర్వదిద్దాం  .



నాలుగురోజుల తర్వాత ఎదురింట్లో ఉంటున్న సీతారామయ్య కొడుకుతోపాటు రాజారావు ఇంటికివచ్చి తన కొడుక్కి ఐఐటీ కాన్పూర్‌లో సీటు వచ్చిందనీ తామిద్దరూ కాన్పూరు వెళుతున్నామనీ తన భార్య ఇంట్లో ఒంటరిగా ఉంటుంది కాబట్టి భరత్‌ను రాత్రిపూట వాళ్ళింట్లో పడుకోమనీ కోరాడు.

భరత్‌ అందుకు ఎంతో సంతోషంగా ఒప్పుకున్నాడు.



  మీరు నిశ్చింతగా వెళ్ళిరండి అంకుల్‌. అమ్మను నేను చూసుకుంటాను   అని సీతారామయ్యతో చెప్పి,   ఆల్‌ ద బెస్ట్‌ వినోద్‌   అంటూ అతని కొడుక్కి చేయి అందించాడు.

కొడుకు ముఖంలో ఎటువంటి అసూయగానీ నిరుత్సాహంగానీ కనిపించకపోవడం చూసి ఆశ్చర్యపోయాడు రాజారావు.  వాడి తండ్రిగా తనే వాళ్ళముందు ఎంతో ఇన్ఫీరియర్‌గా ఫీలవుతున్నాడు. మరి వీడిలో ఆ బాధే కనిపించదే  అనుకున్నాడు.

వాళ్ళు వెళ్ళిపోయాక లలిత హాల్లోకి వచ్చి   మీకు టిఫిన్‌ తీసుకురానా.   అని అడిగింది రాజారావును.

  వద్దు, కడుపు నిండిపోయింది   అన్నాడు రాజారావు విసుగ్గా.

అప్పుడే అక్కడికి వచ్చిన భరత్‌ దెబ్బతిన్నట్టు చూశాడు తండ్రివైపు. తర్వాత మౌనంగా తన గదిలోకి వెళ్ళిపోయాడు.

ఆ క్షణంలో ఎందుకో కొడుకుపై విపరీతమైన జాలి కలిగింది రాజారావుకు.



  నువ్వు మావాడితో ఓసారి మాట్లాడాలి   నాలుగేళ్ళ తరవాత రాజారావు కృష్ణమూర్తితో అన్నాడు.

  ఏం, నువ్వు గేట్‌ ఎంట్రన్స్‌గానీ జిఆర్‌ఈ గానీ రాసి పైచదువులు చదవమంటే, వాడు సాఫ్ట్‌వేర్‌ ఉద్యోగంలో చేరతానని అంటున్నాడా.   అన్నాడు కృష్ణమూర్తి నవ్వుతూ.

  కాదు. నేను సాఫ్ట్‌వేర్‌ ఉద్యోగంలో చేరమంటే వాడు తను చదివిన కాలేజీలో లెక్చరర్‌గా చేరతానంటున్నాడు. నువ్వు వాడికి కాస్త నచ్చజెప్పు  .

రాజారావు చెప్పింది విని ఆశ్చర్యపోయాడు కృష్ణమూర్తి.

 సాఫ్ట్‌వేర్‌ ఉద్యోగం దొరికితే తమ జీవితాశయం నెరవేరినట్లు ఫీలవుతుంటారు చాలామంది కుర్రాళ్ళు. ఆ కంపెనీలు ఇచ్చే జీతాలు అలాంటివి. మరి భరత్‌ అటువంటి ఉద్యోగం వద్దనుకుని ప్రైవేటు కాలేజీలో లెక్చరర్‌ పోస్ట్‌ కోరుకోవడం ఏమిటి. ఒకవేళ తను ఇంటర్వ్యూల్లో నెగ్గలేనని భయపడుతున్నాడా.  అనుకున్నాడు.

తన అనుమానం భరత్‌తో చెప్పి   నీకు ఇంగ్లిషులో మంచి వొకాబులరీ ఉంది. సాఫ్ట్‌వేర్‌ కంపెనీలు కోరుకునే కమ్యూనికేషన్‌ స్కిల్స్‌, చురుకుదనం నీలో ఉన్నాయి. నీకు తప్పకుండా మంచి ఉద్యోగం దొరుకుతుంది   అన్నాడు కృష్ణమూర్తి.

  నాకు అటువంటి ఉద్యోగాలపట్ల ఆసక్తిలేదు అంకుల్‌. పొద్దున్నుంచీ రాత్రివరకూ గానుగెద్దులా పనిచెయ్యాలి. లీవులు కావలసినప్పుడు దొరకవు. జాబ్‌ సెక్యూరిటీ ఉండదు. చెవికో సెల్‌ఫోనూ చేతికో లాప్‌టాప్‌ ఇచ్చేస్తారు. ఇక మనకు ప్రైవసీ అంటూ ఉండదు. వాళ్ళు రమ్మన్నప్పుడల్లా వెళ్ళాలి, చెయ్యమన్న పనల్లా చేయాలి  .

  డబ్బు సంపాదించాలంటే కష్టపడక తప్పదు  .

  జీవితంలో డబ్బు అవసరమేకానీ డబ్బే జీవితం కాకూడదు అంకుల్‌. జీవితంలో మనకు ఆనందాన్నిచ్చేవి ఎన్నో ఉన్నాయి. అవన్నీ చూడకుండా, అనుభవించకుండా బ్యాంక్‌ బ్యాలెన్స్‌ చూసుకుంటూ జీవితాన్ని గడపడం నాకిష్టం ఉండదు. పైగా సిటీల్లో పాతికవేలు సంపాదించడం, మన వూళ్ళొ పదిహేనువేలు సంపాదించడం ఒకటే నా దృష్టిలో  .

  నీ జీతం పాతికవేల దగ్గర ఆగిపోదుగా భరత్‌. ఇంకా ఎంతో పెరుగుతుంది. ఆ స్థాయిలో జీతం ఇక్కడ పెరగదు. నువ్వు మన వూరిలో ఇంజినీరింగ్‌ చదువుతానని చెప్పిన కారణాలు నాకు నచ్చి, నిన్ను ఆరోజు సమర్థించాను. కానీ ఈరోజు మాత్రం నువ్వు చేస్తున్నది తప్పని నాకనిపిస్తుంది. మంచి భవిష్యత్తును చేతులారా నాశనం చేసుకుంటున్నావనిపిస్తుంది. మనిషికి జీవితంలో ఎదగాలనే ఆశా తపనా ఉండాలి భరత్‌. అవి లేకపోతే మనిషిలో పురోగతి ఉండదు  .

  నాకూ ఎదగాలని ఉంది అంకుల్‌. నాకూ ఎన్నో ఆశలున్నాయి. ఈ నాలుగేళ్ళూ కీబోర్డు నేర్చుకున్నాను. అందులో మరింత కృషిచేసి గుర్తింపు తెచ్చుకోవాలనుకుంటున్నాను. నేను అనుకున్నది సాధించిన రోజు మీరు నా నిర్ణయాన్ని సమర్థిస్తారు  .

  నువ్వు సాఫ్ట్‌వేర్‌ ఉద్యోగం చేసుకుంటూ కూడా వాటిని కంటిన్యూ చేయవచ్చు. పైగా సిటీల్లో వాటిని నేర్చుకోవడానికీ నేర్చుకున్నవి ప్రదర్శించడానికీ అవకాశాలు ఎక్కువ  .

  అటువంటి ఉద్యోగాల్లో ఖాళీ సమయం ఎక్కడుంటుంది అంకుల్‌.

భరత్‌ ప్రశ్నకు సమాధానం చెప్పలేకపోయాడు కృష్ణమూర్తి. భరత్‌ తన నిర్ణయం మార్చుకోడని అర్థమైంది అతనికి. చివరి ప్రయత్నంగా   కనీసం మీ నాన్న సంతోషం కోసమైనా ఆయన చెప్పినట్లు విను భరత్‌   అన్నాడు.

  పక్కవాళ్ళ పిల్లలతో నన్ను పోల్చుకోకపోతే ఆయన సంతోషంగానే ఉంటారు. ఆయన్ను సంతోషంగా ఉంచాలనే నా ప్రయత్నం కూడా. సీతారామయ్య అంకుల్‌ని చూస్తున్నారుగా. కొడుకు ఎక్కడో దూరంగా ఉన్నాడు. ఆయన అస్తమా పేషెంట్‌. కరివేపాకు దగ్గర్నుంచీ కరెంటుబిల్లు దాకా అన్నీ ఆయనే చూసుకోవాలి. ఓ అర్ధరాత్రి ఆయనకు బ్రీతింగ్‌ ప్రాబ్లం ఎక్కువైతే నేను వెళ్ళి డాక్టరును పిలుచుకుని వచ్చాను. అటువంటి ఇబ్బంది అమ్మకుగానీ నాన్నకుగానీ వస్తే ఎవరు చూసుకుంటారు చెప్పండి. అందుకే నేను వారిని విడిచి వెళ్ళదలచుకోలేదు  .

  నీ ఇష్టం   అన్నాడు కృష్ణమూర్తి నిరుత్సాహంగా.



అతి తక్కువ కాలంలో మంచి లెక్చరర్‌గా విద్యార్థుల అభిమానాన్ని సంపాదించాడు భరత్‌. తన తోటి లెక్చరర్‌ వనిత అందం, మంచితనం, సంస్కారం అతనికి నచ్చి ఆమెను పెళ్ళిచేసుకోవాలని అనుకున్నాడు. అతని ప్రపోజల్‌కు వనిత అంగీకరించింది. వారి పెళ్ళికి ఇరువైపు పెద్దలనుంచి ఎటువంటి వ్యతిరేకతా రాలేదు.

వనిత వచ్చాక లలితకు ఇంటిపని బాగా తగ్గింది. కాలేజీకి వెళ్ళేలోపు వనిత చాలా పనులు అందుకుంటుంది. ఎన్ని పనులున్నా చిరునవ్వుతో కనిపించడం, అత్తామామల్ని గౌరవించడం, ఇంటికి వచ్చిన అతిథులతో ఆప్యాయంగా మాట్లాడటంవల్ల బంధుమిత్రులందరికీ ఇష్టమైన వ్యక్తి అయింది. సాయంత్రాలు నలుగురూ కలిసి గుళ్ళకూ సినిమాలకూ ఫంక్షన్‌లకూ వెళ్ళివస్తున్నందువల్ల జీవితం హాయిగా సాగుతున్నట్టు అనిపించసాగింది రాజారావుకు. భరత్‌ ఓ సెకండ్‌హ్యాండ్‌ మారుతీ కారు కొన్నాడు. నలుగురూ కలిసి వెళ్ళడానికి ఇబ్బందిలేకుండా పోయింది.

సంవత్సరం తర్వాత రాజారావు రిటైరయ్యాడు. మరో సంవత్సరం తర్వాత మనవడితో ఆడుకోసాగారు రాజారావు దంపతులు. వాళ్ళకు కాలం గడిచేదే తెలిసేదికాదు. అనతికాలంలోనే వూళ్ళొ ఉన్న బంధువులకూ స్నేహితులకూ భరత్‌, వనిత చాలా దగ్గరయ్యారు. వారి మంచితనం, సేవా దృక్పథంవల్ల ఇంటికి వచ్చే అతిథుల సంఖ్య పెరిగింది. వచ్చినవాళ్ళంతా భరత్‌ను పొగుడుతూంటే ఎంతో గర్వంగా అనిపించేది లలితకు. అయితే భర్త కొడుకుతో ముక్తసరిగా మాట్లాడటం ఆమెను బాధించేది.

సీతారామయ్య కొడుకు వినోద్‌ బి.టెక్‌ తర్వాత అమెరికాలో ఎం.ఎస్‌. చేసి అక్కడే ఉద్యోగంలో చేరాడు. పెళ్ళికోసం ఇండియా వచ్చి తర్వాత భార్యను తీసుకుని అమెరికా వెళ్ళిపోయాడు. కోడలు పురుడు సమయంలో సీతారామయ్య దంపతులు అమెరికా వెళ్ళి మూడునెలలుండి తిరిగి ఇండియా వచ్చారు. మనవరాలి ఫొటోలు ఇంటర్‌నెట్‌లో చూసుకుంటూ కొడుకుతో ఫోన్లో మాట్లాడుకుంటూ వాళ్ళు కాలక్షేపం చేయసాగారు. ప్రతి చిన్నపనికీ సీతారామయ్య తిరుగుతున్నాడు. భరత్‌ అవసర సమయాల్లో వారిని ఆదుకుంటూ ఉన్నాడు.

ఓరోజు కృష్ణమూర్తి రాజారావు ఇంటికి వచ్చాడు. పిచ్చాపాటీ కబుర్లు చెప్పుకున్నాక   ఎలా ఉంది జీవితం.   అని అడిగాడు స్నేహితుణ్ణి.

  హాయిగా ఉంది. భార్య, కొడుకు, కోడలు, మనవడు  వీళ్ళే నా ప్రపంచం ఇప్పుడు. అద్భుతమైన ప్రపంచం ఇది  .

  నీ అద్భుత ప్రపంచంలో ఓ వింత కూడా ఉంది  .

ఏమిటన్నట్లు చూశాడు రాజారావు.

  తండ్రి తనయుడితో మాట్లాడకపోవడం  .

  నేను వాడితో మాట్లాడుతున్నానే  .

  అని నువ్వు లోకాన్ని నమ్మించగలవేమోగానీ నీ ప్రాణస్నేహితుణ్ణి నమ్మించలేవు. నువ్వు మనసువిప్పి వాడితో మాట్లాడటంలేదన్న విషయం నాకు తెలుసు. భరత్‌ ఎంత ఆనందంగా కనిపిస్తున్నా వాడి గుండెలో గూడుకట్టుకున్న విషాదాన్ని నేను చూడగలను. ఎప్పుడూ నవ్వుతూ కనిపించే ఆ కళ్ళ వెనుక కన్నీరు నాకు కనిపిస్తుంది  .

  అంతా తెలిసినవాడివి, నీకు నేను చెప్పేదేముంది.

  నీ పద్ధతి మార్చుకో రాజా. వాడు నువ్వు కోరిన దారిలో నడవలేదు. నిజమే. కానీ దారితప్పలేదు. చక్కగా చదువుకుని ప్రయోజకుడయ్యాడు. తన అభిరుచులకు తగ్గట్టు తన జీవితాన్ని తీర్చిదిద్దుకున్నాడు. మీతోనే ఉంటూ ఈ కాలంలో చాలామంది తల్లిదండ్రులకు దొరకని అదృష్టాన్ని మీకు కలగజేశాడు. వాడి మనసు పూర్తిగా విరగకముందే నువ్వు మారితే మంచిది  .

  తండ్రీకొడుకుల మధ్య గ్యాప్‌ రాకూడదు. వచ్చాక దాన్ని తొలగించడం కష్టం  .

  నువ్వు ప్రయత్నమే చేయకుండా ఫలితం రాదంటే ఎలా. మావాడు మమ్మల్ని తన దగ్గరకు వచ్చెయ్యమంటున్నాడు. ఈ నెలాఖరున మేము హైదరాబాదు వెళ్ళిపోవచ్చు. ఆలోగా నీనుంచి మంచి వార్త వినాలని ఆశిస్తున్నా  .

కృష్ణమూర్తి వెళ్ళిపోయాడు. రాజారావు చాలాసేపు ఆలోచిస్తూ ఉండిపోయాడు. అయితే కృష్ణమూర్తి ఆశించిన మంచివార్త అతనికి అందలేదు.



కీబోర్డులో చాలా కృషి చేశాడు భరత్‌. ప్రతి శని, ఆదివారాలు చెన్నై వెళ్ళి మరింత ప్రావీణ్యం సంపాదించాడు. ఓ ఆర్కెస్ట్రా టీములో చేరి వారితో కలిసి చుట్టుపక్కల వూళ్ళలో ప్రదర్శనలు ఇవ్వసాగాడు. ఓసారి తిరుపతికి వచ్చిన ఓ ప్రముఖ సినీ సంగీత దర్శకుణ్ణి కలిశాడు భరత్‌. భరత్‌ ప్రతిభ చూసి తన దగ్గరికి వచ్చెయ్యమనీ కీబోర్డు ప్లేయర్‌గా తాను అవకాశమిస్తాననీ చెప్పాడు. భరత్‌ ఎంతో సంతోషించాడు.

విషయం విన్న లలిత, వనిత కూడా ఎంతో సంతోషించారు. అయితే రాజారావు మాత్రం ఉన్న ఉద్యోగం వదులుకుని రిస్కు తీసుకోవడం మంచిదికాదని అభిప్రాయపడ్డారు.

  మీరు అంతగా ఆందోళన చెందాల్సిన అవసరంలేదు నాన్నా. సంగీతరంగంలో ఎన్నో విప్లవాత్మకమైన మార్పులొచ్చాయి. అవకాశాలూ బోలెడున్నాయి ఇప్పుడు. సినిమాల్లో అవకాశాలు రాకపోతే టీవీ రంగం ఉంది. అదీ లేకపోయినా ప్రైవేటు ఆల్బమ్స్‌ చేసుకోవచ్చు. ప్రతిభా కృషీ ఉంటే ఆ రంగంలో అవకాశాలకు కొదవలేదు. ఒకవేళ ఏదీ అచ్చిరాకపోతే మళ్ళీ ఈ లెక్చరర్‌ ఉద్యోగమే చెయ్యొచ్చు. ఇటీజ్‌ వర్త్‌ ఎ ట్రై   అంటూ తండ్రికి నచ్చజెప్పే ప్రయత్నం చేశాడు భరత్‌.

  నీ ఇష్టం. నువ్వు ఏ రోజు నా మాట విన్నావు, ఈరోజు వినడానికి   అన్నాడు రాజారావు వ్యంగ్యంగా.

భరత్‌ బాధగా తండ్రివైపు చూశాడు. తర్వాత   మీరు చెప్పినట్లే వింటాను నాన్నా. ఈ ఆఫర్‌ను వదులుకుంటాను   అన్నాడు.

రెండురోజుల తర్వాత భరత్‌ పనిచేసే కాలేజీ ప్రిన్సిపాల్‌ ఇంటికి వచ్చి రాజారావుతో   భరత్‌కు మంచి టాలెంటు ఉంది. అతన్ని హైదరాబాదు పంపండి. హషీమ్‌ లాంటి సంగీత దర్శకుడి దగ్గర పనిచేసే అవకాశం దొరకడం అదృష్టం. ఒకవేళ భరత్‌ ఆ రంగంలో ఫెయిలైతే మళ్ళీ మా కాలేజీలోనే లెక్చరర్‌ ఉద్యోగం ఇస్తాను   అన్నాడు.



రాజారావు ఒప్పుకున్నాడు.

  అత్తగారినీ మామగారినీ నేను చూసుకుంటాను. మీరు నిశ్చింతగా వెళ్ళిరండి. పూర్తి ఏకాగ్రతతో సంగీతంపై ధ్యానం పెట్టండి. చిత్తశుద్ధితో మనం ఏ పనిచేసినా అది విజయవంతమవుతుంది. మంచి మనిషికి భగవంతుడి సహాయం తప్పకుండా ఉంటుంది. చిన్నచిన్న అపజయాలనూ అవమానాలనూ పట్టించుకోకుండా మీ కృషి మీరు చెయ్యండి. గుర్తింపు దానంతట అదే వస్తుంది   అంది వనిత రైల్వేస్టేషన్‌లో భర్తకు వీడ్కోలిస్తూ.

హైదరాబాదులో భరత్‌కు పరిస్థితి ఆశాజనకంగా కనిపించింది. రెండేళ్ళు హషీమ్‌ దగ్గర కీబోర్డు ఆపరేటర్‌గా పనిచేసి, తర్వాత కొన్ని టీవీ సీరియల్స్‌కు సంగీతం అందించాడు. కొన్ని సినిమాలకు అసిస్టెంట్‌ మ్యూజిక్‌ డైరెక్టర్‌గా పనిచేశాడు. మరో మూడేళ్ళ తర్వాత సినిమాలకు సొంతంగా సంగీతం అందించసాగాడు.

హైదరాబాదులో ఇల్లు కొన్నాడు భరత్‌. తల్లిదండ్రుల్ని తనతోపాటు హైదరాబాదు వచ్చేయమని కోరాడు. వెళ్ళడానికి రాజారావుకు అహం అడ్డొచ్చింది. కొడుకు కోరికను తిరస్కరించాడు.

లలిత ప్రోద్బలంతో కొడుకుతోపాటు హైదరాబాదు చేరింది వనిత.



  ప్రతి పురుషుడి విజయం వెనుక ఓ స్త్రీ ఉంటుందంటారు. మీ ఈ విజయం వెనుక ఎవరున్నారు.

రాష్ట్ర ప్రభుత్వం నంది అవార్డులు ప్రకటించగానే రికార్డింగ్‌ థియేటర్‌లో ఉన్న భరత్‌ను చుట్టుముట్టిన టీవీ పత్రికా రిపోర్టర్లలో ఒకతను భరత్‌ను అడిగాడు.

  నా విజయం వెనుక ఓ పురుషుడు ఉన్నారు. ఆయన మా నాన్నగారు. నేను ఐఐటీలో ఇంజినీరింగ్‌ చదవాలనీ సాఫ్ట్‌వేర్‌ ఉద్యోగం చేసి అమెరికా వెళ్ళిరావాలనీ ఆశపడ్డారు. కానీ నా అభిరుచులూ ఆలోచనలూ వేరుగా ఉండేవి. టెన్షన్లులేని ఉద్యోగం చేయాలి. రోజూ ఉదయం నాలుగు మంచి పాటలు వినాలి. వారానికి ఒక మంచి సినిమా చూడాలి. మంచి పుస్తకం నెలకు ఒకటైనా చదవాలి. అమ్మానాన్నలకు తోడుగా ఉండాలి. బంధువులకూ స్నేహితులకూ అందుబాటులో ఉండాలి  ఇలా సాగేవి నా ఆలోచనలు. అయితే ఇరుగుపొరుగు పిల్లలతో నన్ను పోల్చుకుని మా నాన్న బాధపడటం చూశాక, వాళ్ళందరికంటే భిన్నంగా ఏదైనా సాధించాలనీ మా నాన్న నన్ను చూసి గర్వపడేలా ఏదైనా చేయాలనీ నాకనిపించేది. మా నాన్నకు పాటలంటే ఇష్టం. ప్రతిరోజూ ఉదయాన గంటసేపైనా పాటలు వినడం ఆయన హాబీ. రోజూ ఆ పాటలు వినడంవల్ల నాకూ పాటలంటే ఇష్టం ఏర్పడింది. నేను విన్న పాటలను కొత్త ట్యూనులో పాడేందుకు ప్రయత్నించేవాడిని. నాలుగేళ్ళు బి.టెక్‌ చేస్తూ కీబోర్డు నేర్చుకున్నాను. ఓసారి తిరుపతికి వచ్చిన ప్రముఖ సంగీత దర్శకులు మహమ్మద్‌ హషీమ్‌ గారు నా టాలెంట్‌ చూసి నన్ను తన ట్రూప్‌లోకి ఆహ్వానించారు. ఆ తర్వాత జరిగింది మీకు తెలిసిందే. నాలో ఎదగాలన్న తపననూ ఏదైనా సాధించాలన్న కసినీ నాకు కలిగించిన మా నాన్నగారికి ఈ నంది అవార్డును అంకితం ఇస్తున్నాను  .

టీవీలో కొడుకు ఇంటర్వ్యూ చూస్తున్న రాజారావు కళ్ళలో నీళ్ళు తిరిగాయి. భార్యా ఇరుగుపొరుగువాళ్ళూ అభినందిస్తూంటే దుఃఖంతో ఏం మాట్లాడలేకపోయాడు. తర్వాత కృష్ణమూర్తి హైదరాబాదు నుంచి ఫోన్‌ చేశాడు.

  కంగ్రాట్స్‌రా. నీ కొడుకు నీకు అద్భుతమైన బహుమతి ఇచ్చాడు  .

  నేను ఈ బహుమతికి అర్హుణ్ణి కాదు. వాడిలోని టాలెంట్‌ని నేను ఏనాడూ గుర్తించలేదు. ఎటువంటి ప్రోత్సాహాన్నీ అందించలేదు. వాడు నాకోసం తపించాడు. నేను వాణ్ణి శపించాను. నా మాటలతో కొన్నాళ్ళూ మౌనంతో కొన్నేళ్ళూ బాధించాను. నా ముఖంలో ఆనందం కోసం పదేళ్ళు శ్రమించాడు వాడు. వాడి ముఖంలో ఆనందం కోసం ఓ మంచిమాట, ప్రోత్సాహకరమైన పదం ఇన్నేళ్ళలో ఒక్కసారి కూడా నేను చెప్పలేకపోయాను.

చాలామంది ఐఐటీ స్టూడెంట్లూ సాఫ్ట్‌వేర్‌ ఇంజినీర్లూ సాధించలేని విజయాన్ని వాడు ఈరోజు సాధించాడు. రాష్ట్రం మొత్తం ప్రజానీకానికి తెలిసిన వ్యక్తి అయ్యాడు. నేను ఎన్ని మాటలన్నా వాడు నోరెత్తేవాడు కాదు. ఈరోజు వాడు తన చేతల్తో నన్ను గెలిచాడు. వాడు  వాడు  బంగారం  .

రాజారావు ఏడుస్తున్నాడు పశ్చాత్తాపంతో. అతని కళ్ళు వర్షిస్తున్నాయి ఆనందంతో.

నేను సినిమా చూసి చాలా సంవత్సరాలయింది. కానీ ఈమధ్య మా అమ్మాయి గొడవ భరించలేక ఇద్దరం ఓ సినిమా చూసొచ్చాం. ఆ సినిమా పేరు  పొదరిల్లు . సినిమా చూడటానికి బాగానే ఉంది. కానీ చూసొచ్చాక నా మనసు వికలమైంది. అమ్మాయి అరుణ కూడా ఆ సినిమా చూడమని బాగా ఒత్తిడి చేసిందెందుకో అర్థమైంది. అసలే సమస్య ఎలా పరిష్కరించాలా అని బాధపడుతుంటే ఈ సినిమా ఒకటి.  పొదరిల్లు  సినిమా కథ టూకీగా చెప్పాలంటే ప్రతి కుటుంబంలోనూ ఉండే కథే. పిల్లల ఇష్టాయిష్టాలు తెలుసుకోకుండా వాళ్ళకేం కావాలో తనే నిర్ణయించి వాళ్ళచేతే  బావుంది  అని అనిపించే తండ్రి కథ.

కొడుకు చొక్కాల రంగుల సెలక్షన్‌ దగ్గర్నించీ తండ్రిదే నిర్ణయం. ఆ తండ్రికి ఎదురుచెప్పలేని కొడుకు. చిన్నప్పటినుంచీ తండ్రిమాట వింటూ ప్రతిదానికీ అవునని తలాడిస్తూ ఇరవైనాలుగేళ్ళు గడిపేస్తాడు. తండ్రి నిర్ణయించిన అమ్మాయితోనే నిశ్చితార్థం కూడా జరుగుతుంది. పెళ్ళి జరిగేలోపు అనుకోకుండా ఒకమ్మాయి ప్రేమలో పడతాడు. ఆ అమ్మాయి స్వేచ్ఛగా మాట్లాడే తీరూ కట్టడిలేని ప్రవర్తనా ఇతన్ని బాగా ఆకర్షిస్తుంది. కానీ తండ్రినెలా ఒప్పించాలి. ఇష్టంలేని పెళ్ళి ఎలా తప్పించుకోవాలి. అదో గడ్డు సమస్య. ఆఖరికి ప్రేమించిన అమ్మాయిని ఒక వారంరోజులు ఇంటికి తీసుకువస్తాడు. అందరినీ పరిచయం చేస్తాడు. ఆ ఇంట్లో తండ్రి మాటకి ఎదురులేదు అని గ్రహిస్తుందామ్మాయి. ఏం మాట్లాడితే ఏం తప్పో అని భయపడిపోతుంది. స్వేచ్ఛలేనిచోట ఉండలేక రెండుమూడు రోజుల్లోనే వెళ్ళిపోతుంది. ఆ పిల్ల వెళ్ళిపోయాక ఆ లోటు గ్రహించిన హీరో తండ్రితో తనకి నిశ్చితార్థం జరిగిన పెళ్ళికూతురు వద్దని ధైర్యంగా చెబుతాడు. తండ్రి అంతా విని కొడుకు ఇష్టాయిష్టాలు తెలుసుకోకుండా ప్రవర్తించినందుకు బాధపడి కొడుకు ప్రేమించిన అమ్మాయితో పెళ్ళికి ప్రయత్నాలు మొదలుపెడతాడు. స్థూలంగా ఇదీ కథ.

నిజానికి తండ్రివైపు ఆలోచిస్తే అటు కూడా ఏ తప్పూలేదు. పిల్లలకి ఏమీ తెలీదనీ అమాయకులనీ అనుకుంటాడు. మంచీ చెడూ చెప్పాలని ప్రయత్నం చేస్తాడు. ఇది ప్రతి కుటుంబంలో సహజం. కానీ ఈ సినిమా చూసి ఇంటికొచ్చాక ప్రతి తండ్రీ  నేనెలా ప్రవర్తించాను.  అని ప్రశ్న వేసుకోవటం కూడా సహజమే.



నా కూతురి పేరు అరుణ. అరుణ పసివయసులోనే నా భార్య చనిపోయింది. అప్పటినుంచీ అరుణకి తల్లినీ తండ్రినీ నేనే. చిన్నప్పటినుంచీ ముద్దుగా పెంచుకుని కొంచెం గారాబం చేశానేమోనని నా అనుమానం. కానీ నా కూతురు చాలా బుద్ధిమంతురాలు. నేను ఏది చెప్పినా కాదనేది కాదు. కాదన్నా నేను మంచిచెడ్డలు చెప్పి, నా ఇష్టప్రకారమే అరుణని పెంచానేమో అనిపిస్తోంది. డాక్టర్‌ కావాలంటూ కోచింగ్‌ తీసుకుని ఎంసెట్‌ రాసింది. తీరా మంచి ర్యాంకు రాలేదు. లాంగ్‌టర్మ్‌ కోచింగ్‌ తీసుకుని రాస్తానని పట్టుబట్టింది. నేను వద్దంటే వద్దన్నాను. సంవత్సరం వృథా అవటం మంచిదికాదని నచ్చచెప్పి బియస్సీలో చేర్పించి, పోస్టుగ్రాడ్యుయేషన్‌ కూడా చేయించాను. కెమిస్ట్రీ లెక్చరర్‌గా చేస్తోంది. రెండోసారి ఎంట్రన్స్‌ రాస్తే డాక్టర్‌ని అయ్యేదాన్నేమో అని అప్పుడప్పుడు నాతో అంటూ ఉంటుంది. నేను మళ్ళీ కాసేపు ఏదో చెబుతూ ఉంటాను. కానీ ఈ సినిమా చూసి వచ్చాక అరుణ విషయంలో ఏమైనా పొరపాటు చేశానా, నా ఇష్టాలని తనమీద రుద్దానా అన్న మథన ప్రారంభమైంది. అమ్మాయిలో ఏదో మార్పొచ్చిందనిపించినా  ఏం లేదులే  అని సమాధానపరుచుకున్నాను.

అంతా బాగానే ఉందనుకుంటుండగా ఓ సమస్య వచ్చింది. నేను అరుణకి పెళ్ళిసంబంధాలు చూడటం మొదలుపెట్టాను. తను పెద్దగా ఉత్సాహం చూపించలేదు సరికదా, నాలుగురోజుల తర్వాత ఓ బాంబులాంటి వార్త పేల్చింది. తన కొలీగ్‌ రావుని ప్రేమించానంది. వినగానే నాకు చాలా కోపమొచ్చింది. నా కళ్ళకి అరుణ ఎప్పుడూ పసిపిల్లలా కనపడుతుంది. ప్రేమించానని చెబుతుంటే ఆశ్చర్యంగా వింతగా తోచింది. నేను ఏమీ మాట్లాడలేకపోయాను. ఆ రావు వివరాలేమిటో అడిగాను. అతను మేథ్స్‌ లెక్చరర్‌. తండ్రి లేడు. నలుగురు చెల్లెళ్ళు. తల్లే కాకుండా భర్తతో కుదరక విడిపోయి ఇక్కడే ఉంటున్న అక్కగారు. వీళ్ళంతా కలిసే ఉంటారు. ఈ వివరాలు వింటుంటే నాకు మతిపోయినట్లయింది.  అంతమందితో ఎలా ఉంటావమ్మా, నీకు మంచి సంబంధం చేస్తాను  అంటూ నచ్చజెప్పబోతే, అరుణ దానికి మరో భాష్యం చెప్పింది.  నాన్నా, చిన్నప్పటినుంచీ ఒంటరిగా పెరిగాను. అమ్మ, అక్క, చెల్లెళ్ళు, అన్న  ఈ ప్రేమలు తెలీవు. నువ్వుతప్పితే నాకు ఎవరూ తెలీదు. చుట్టాలు కూడా పెద్దగా లేరు. నాకు నలుగురు ఉన్న ఇంట్లోకి వెళ్ళాలని ఉంది  అంటూ ధైర్యంగా చెబుతుంటే, నాకేం మాట్లాడాలో కూడా తోచలేదు. ఇవాళే అనుకోకుండా  పొదరిల్లు  సినిమా చూసొచ్చానేమో, ఎంత తండ్రి హోదాలో ఉన్నా నా కూతుర్ని శాసించలేకపోయాను. ఇష్టంలేని పెళ్ళిచేస్తే ఏ ఆత్మహత్యా ప్రయత్నమో చేస్తే అని ఓ క్షణం భయం కలిగింది. అలా అని గభాలున అరుణ ఇష్టప్రకారం చెయ్యటానికి కూడా మనస్కరించలేదు.

ఎటూ తేలని ఆలోచనలతో నేనిలా సతమతమవుతుంటే  ఓరోజు సాయంత్రం అరుణ సడెన్‌గా రావుని ఇంటికి తీసుకొచ్చింది. రావు చూడటానికి బావున్నాడు. తెల్లగా పొడుగ్గా ఫుల్‌హేండ్స్‌ షర్టుతో చెరగని చిరునవ్వుతో సినిమా హీరోలా ఉన్నాడు. ఉన్న కాసేపు బాగానే మాట్లాడి వెళ్ళిపోయాడు. అతను ఉన్నంతసేపూ అరుణ కళ్ళల్లో మెరుపులు గమనిస్తూనే ఉన్నాను. ప్రతిదానికీ అతన్ని సపోర్టు చేస్తూ మాట్లాడటం, పరుగున వెళ్ళి కాఫీ పట్టుకురావటం, వూరికూరికే సిగ్గుపడటం  నా దృష్టి దాటిపోలేదు. రావు వెళ్ళిపోయాక మా అమ్మాయి నా అభిప్రాయంకోసం ఎదురుచూస్తూ కుర్చీలో కూర్చుంది. పేరుకి టీవీ చూస్తోందికానీ మనసు దానిమీద లేదు. ఎందుకంటే ప్రకటనలు కూడా కళ్ళార్పకుండా చూస్తోంది.

  అబ్బాయి చాలా బాగున్నాడమ్మా   అన్నాను ఉపోద్ఘాతంగా.

  చాలా మంచివాడు కూడా   అంది వెంటనే.

నేను నవ్వాను.   నిజమే తల్లీ, కానీ పెళ్ళంటే చుట్టూ ఉన్నవారితో కూడా సంబంధం ఉంటుంది కదమ్మా  .

  నాకు అతనే ముఖ్యం నాన్నా. నువ్వు కనుక ఒప్పుకోకపోతే నేను జీవితంలో పెళ్ళే చేసుకోను   అంటూ ఏడుపు మొదలుపెట్టింది.

రెండురోజులు ఆలోచించి రావు ఇంటికివెళ్ళి ఇల్లు చూసి ఇంట్లోవాళ్ళతో మాట్లాడివచ్చాను. అందరూ ఎంతో మర్యాదగా మాట్లాడారు. ఎలాంటి ఆడంబరాలూ లేవు. ఇల్లు మధ్యతరగతి సంసారులుండే పాత డాబా ఇల్లు. నా కూతురు చిన్నప్పటినుంచీ ఏదీ అడగలేదు. కోరినట్లు చేస్తే.. ఏమో ఇంతమందిలో ఏం సుఖపడుతుంది.  ఎందుకు చేసుకున్నానా  అని బాధపడితే.. కానీ ఇష్టంలేని పెళ్ళి చేయడమూ సరికాదు. ప్రేమ విఫలమైందని జీవితమంతా కుమిలిపోతుంటే అది తట్టుకోవటం కూడా కష్టమే కదా. అనేకరకాలుగా ఆలోచించాను వారంరోజులపాటు. నాకు అగ్నిపరీక్ష ఎదురైనట్లే అనిపించింది. సినిమా ప్రభావం కూడా పనిచేస్తోందేమో తెలీదు.

ఆఖరికి మనసు గట్టిచేసుకుని అరుణ పెళ్ళి రావుతో జరిపించేశాను. మంచో చెడో తన కోరిక తీర్చాను. జీవితంలో జీవితభాగస్వామిని ఎన్నుకోవటమే పెద్ద మలుపు. అది నా కూతురు మనసుకి నచ్చినట్లే చేశాను.

అరుణ పెళ్ళి చేశాక నేను నిశ్చింతగా తీర్థయాత్రకి ప్రయాణం కట్టాను. నా భార్య పోయాక, నేను ఏ తీర్థయాత్రా చేయలేదు, ఏ పుణ్యక్షేత్రం తిరగలేదు. అరుణని వదిలిపెట్టి ఎప్పుడూ ఉండలేదు. తనకి ఏ కష్టం కలగకుండా పెంచి పెద్దచెయ్యటమే ఓ తపస్సులా చేశాను. ఇప్పుడు అరుణ లేని ఇల్లు బావురుమంటోంది. ఒక్కడినే ఉండటం కష్టమనిపించి తీరిగ్గా కొన్ని నెలలపాటు తిరిగి ఉత్తరదేశయాత్రా దక్షిణదేశయాత్రా పూర్తిచేసుకుని ఇల్లు చేరాను. అప్పుడప్పుడూ అరుణతో మాట్లాడేవాణ్ణి  ఫోనులో. కానీ పెళ్లైన కొత్తజంట కదా అని నేనెక్కువ డిస్టర్బ్‌ చేయలేదు. మెల్లిగా ఏ మనవడో మనవరాలో వస్తే వాళ్ళతో కాలక్షేపం చేయవచ్చు, వాళ్ళ ఆటపాటలలో మునిగితేలవచ్చని నా ఆలోచన.



నేను తిరిగి వచ్చేసరికి ఇల్లంతా బూజుతో అసహ్యంగా ఉంది. అదీకాక నేనొచ్చేసరికి అరుణ వూళ్ళొలేదు. భార్యాభర్తలు మద్రాసు వెళ్ళారు. రావు తల్లికి ఒంట్లో బాగాలేదట. నేను వచ్చిన వారానికి వచ్చింది అరుణ. రావు కుశలప్రశ్నలు వేసి వెళ్ళిపోయాడు. అతను ఎప్పుడూ అంతే. అవసరమైనంతే మాట్లాడతాడు.

అరుణను దగ్గరికి తీసుకుని తల నిమిరాను. దుఃఖం ఆగలేదు. నా మనశ్శాంతి నా కూతురు దగ్గరే ఉందని నాకనుభవపూర్వకంగా అర్థమైంది. అరుణ కూడా ఉన్నట్లుండి ఏడవటం మొదలుపెట్టింది. పాపం చిన్నపిల్ల నన్నెప్పుడూ వదిలిపెట్టిలేదు  బెంగపడినట్లుంది.

  ఏమ్మా ఎలా ఉన్నావు. అత్తారిల్లు ఎలా ఉంది. హనీమూన్‌కు ఎక్కడికెళ్ళారు.

ఎటో చూపులు తిప్పుకుంది అరుణ.   బానే ఉంది నాన్నా, ఎక్కడికీ వెళ్ళలేదు  .

  హనీమూన్‌కు వెళ్ళలేదా. నువ్వు చాలా సరదాపడ్డావు కదా.   ఆశ్చర్యంగా అడిగాను.

అరుణ విసుగ్గా చూసింది.   అసలు ఎక్కడికీ వెళ్ళలేం నాన్నా. ఎప్పుడూ ఇంట్లోనే పడిఉండాలి.  ఎదిగిన చెల్లెళ్ళముందు మనం హనీమూనంటూ వెడితే ఏం బావుంటుంది. అసలు నా చెల్లెళ్ళ పెళ్ళి చేసిన తరవాత నేను చేసుకుందామనుకున్నాను. వాళ్ళముందు షికార్లు కొడితే బావుండదు  అంటారు. వాళ్ళందరి ముందూ నామీద ప్రేమ చూపించటం ఇష్టం ఉండదు. నేనొక్కదాన్ని ఉన్నప్పుడు ఏదో రెండు ప్రేమ కబుర్లు చెబుతారు అంతే  .

అరుణ మాటల్లో చాలా కోపం కనపడింది నాకు.

  అంతేకాదు, టిక్కెట్లకి నువ్వే డబ్బిచ్చినా, పైఖర్చులు అంతకి రెట్టింపవుతాయని నాకు క్లాసు తీసుకున్నారు. లేచింది మొదలూ పొదుపే. ఇల్లెలా ఉంటుందో తెలుసా నాన్నా  కూరగాయల సంత కూడా అంతకన్నా బావుంటుందేమో. ఆ అయిదుగురు చెల్లెళ్ళూ గోలగోలగా టీవీ చూస్తుంటారు. పెద్దగా మాట్లాడుకుంటూ పగలబడి నవ్వుకుంటూ ఉంటారు. వాళ్ళెవరూ తల్లికి వంటలో సహాయం చెయ్యరు. పైగా ఆవిడ పిలిస్తే  ఒదినా అమ్మ పిలుస్తోంది వెళ్ళు  అని నన్ను పురమాయిస్తారు. ఆ ఇంట్లో అసలు ప్రైవసీ అనేదేలేదు. గదిలో ఆయనతో మాట్లాడుతుంటే  అన్నయ్యా  అంటూ ఎవరో ఒకరు వస్తారు. మొగుడితో గొడవపడి ఒకావిడ ఇక్కడే ఉంటోందిగా  మేం ఇద్దరం మాట్లాడుకుంటుంటే ఆవిడ ఒక్కక్షణం కూడా సహించలేదు. జీతం వచ్చిన దగ్గర్నుంచీ కాలేజీ ఫీజులు కట్టటం, చెల్లెళ్ళ పెళ్ళికి నిలవచెయ్యటం ఇదే నా భర్తకి సరిపోతూ ఉంటుంది. అక్కడ బాత్‌రూం నువ్వెప్పుడైనా చూశావా నాన్నా  తలుపుకి గడియ వూడిపోయి గచ్చంతా జారిపోతూ ఎంత డర్టీగా ఉంటుందో. చాకలి ఎప్పుడొస్తుందో ఎప్పుడు రాదో. రాకపోతే బట్టలు నేనే ఉతకాలి. నా భర్తతో నేను ఒంటరిగా ఏ సినిమాకో షికారుకో కూడా వెళ్ళలేను. తోకలాగా ఎవరో ఒకరు వస్తారు. ఈయన అతి ప్రేమగా అందర్నీ కేకేస్తాడు. పూలు కొనుక్కోవాలని ఉంటుంది. రోజూ పది మూరలయినా కొనాలి. అంత జనాభాలో బతకటం చాలా కష్టం నాన్నా  .

నా మనసు చివుక్కుమంది. ఏరికోరి చేసుకుంది మరి.   వాళ్ళ చెల్లెళ్ళు ఉన్నట్లు నీకు తెలుసుకదమ్మా, కాస్త రాజీపడాలి  .

  రాజీపడాలి  ఎంతవరకూ నాన్నా. అక్కడ నాకు గుర్తింపే లేదు. ఎక్కడినుంచో వచ్చిన కొత్త కోడలని అసలే లేదు. నన్నేం సింహాసనం మీద కూర్చోపెట్టక్కర్లేదు. కానీ  తిన్నావా, ఉన్నావా  అని కూడా లేదు. లేచింది మొదలు వంటలు, టిఫిన్లు, బాక్సులు కట్టుకోటాలు ఇవే. ఎప్పుడైనా షికారుకైనా తీసికెళ్ళచ్చు. అది కూడా లేదు. మనిద్దరమే తిరిగితే ఏం బావుంటుంది అంటారు. పెళ్ళి దేనికి ఇక. ఇల్లు చూస్తే కూర్చోటానికీ లేదు, నుంచోటానికీ లేదు. పుస్తకాలూ పేపర్లూ బట్టలూ  కిటికీల నిండా కొబ్బరినూనె మరకలూ  కంపుకొట్టే దుప్పట్లూ  మురికి దువ్వెనలూ  ఛీ. నాకక్కడ ఏం బాగాలేదు నాన్నా   అంటూ ఏడవటం మొదలుపెట్టింది.

నాకు పరిస్థితి అర్థమైంది. ఇక్కడ ఒక్కతే పెరిగి అరుణకి చేసేపని లేకుండాపోయింది. అక్కడ నలుగురిలోకీ వెళ్ళాలని తపనపడింది. కానీ, నలుగురిలో భర్తతో ఏకాంతం లేక గిజగిజలాడిపోతోంది.

  వూరుకో తల్లీ  చెల్లెళ్ళమీదా తల్లిమీదా ప్రేమ సహజం కదా. అందులో తండ్రి కూడా లేడు మరి

  నేను కూడా మనిషినే కదా నాన్నా. మట్టిముద్దని కాదు కదా. నాకూ కోరికలూ ముచ్చట్లూ ఉంటాయి కదా. వెధవది ఓ సినిమాకి వెళ్ళాలన్నా అందరం బయలుదేరాలి. వాళ్ళు పొరపాటున రానని చెప్పినా ఈయన వూరుకోరు వచ్చేదాకా. ఆ ఇల్లూ ఆ జనాభా చూస్తుంటేనే చిరాకుపుడుతోంది. ఎప్పుడెప్పుడు ఒక్కదాన్నే ప్రశాంతంగా ఉందామా అనిపిస్తోంది  .



  పోన్లేమ్మా  మరో పెద్ద ఇల్లు తీసుకోమందాం. దానికి అద్దె నేను కడతాను. సరేనా.   అన్నాను సమాధానపరిచే ధోరణిలో.

  ఉహుఁ  వీలుకాదు నాన్నా. ఆ పాత కొంపే అచ్చొచ్చిందట. తరతరాలుగా ఉంటున్నారట. వాళ్ళ చెల్లెళ్ళ పెళ్ళిళ్ళు అక్కడుండగానే జరగాలట. అప్పటిదాకా సంసారంలో కలతలు రాకుండా చూసే బాధ్యత కూడా నాదేట. వాళ్ళందరి పెళ్ళిళ్ళు అయ్యేసరికి నాకు ముసలితనం వచ్చేస్తుంది  .

  పోనీ అందరూ ఇక్కడికే రావచ్చు. ఈ ఇల్లెంత పెద్దది  నువ్వెళ్ళిపోయాక ఇంత ఇంట్లో నేనొక్కడినే ఉండలేకుండా ఉన్నానమ్మా. నీకు అలవాటైన చోటుకూడా  .

  అలా కూడా ఆ మహానుభావుడికి ఇష్టంలేదు మరి. ఇక్కడుంటే  ఇల్లరికం  అంటారట. అసలు నామాటే పట్టించుకోరు నాన్నా  .



మా అమ్మాయి చెప్పిన కథనుబట్టి అల్లుడు మంచివాడేనని నాకర్థమైంది. కాకపోతే తను పెరిగిన వాతావరణం వేరు. అందుకే అక్కడ ఇమడలేకపోతోంది. ఆరోజు సినిమా చూసొచ్చి, పిల్లల ఇష్టాయిష్టాలు కూడా తల్లిదండ్రులు గ్రహించాలని పరోక్షంగా చెప్పింది. నేను కూడా అరుణని నా ఇష్టప్రకారమే పెంచి, నా ఇష్టాలే తనమీద రుద్దుతున్నట్లు భయపడ్డాను. పెళ్ళి విషయంలో మరీ భయపడ్డాను  ఆ పొదరిల్లు సినిమాలో మాదిరి.

  నీకు నువ్వు ఇష్టపడి చేసుకున్న సంబంధమేకదమ్మా  నేను కష్టసుఖాలు విడమరిచి చెప్పి వద్దన్నాను కూడా  .

నా కూతురు నావైపు తీవ్రంగా చూసింది.   ఇష్టపడ్డాను  ఇష్టపడ్డంత మాత్రాన చేసేస్తావా. మంచిచెడ్డలు తెలుసుకోనక్కర్లేదా. చిన్నప్పటినుంచీ ఎన్నో అడిగాను. ఎక్కడెక్కడికో వెళతానన్నాను. అన్నీ కొన్నావా. అన్నిచోట్లకీ వెళ్ళనిచ్చావా. మంచీ చెడూ చెప్పావు  కష్టాలు తెలియజేశావు. కానీ  పెళ్ళి  అనేది జీవితంలో ముఖ్యమైన మలుపు. అది నా ఇష్టానికి వదిలేశావు  తండ్రిగా అదేనా నీ బాధ్యత. నాకు ప్రేమంటే తెలీదు. వయసు ప్రభావంవల్ల వచ్చే ఆకర్షణ అని ఎందుకు చెప్పలేదు. ఆనాడే నా రెండు చెంపలూ వాయించి ఉంటే ఇంతదూరం వచ్చేదికాదు కదా. నీకు జీవితంలో ఎన్నో అనుభవాలున్నాయి. నాది చిన్నతనం   మైండ్‌ మెచ్యూరిటీ  లేదు. మరి నువ్వు  నువ్వూ నీ బాధ్యత సరిగ్గా నిర్వర్తించలేకపోయావు. పైగా తప్పంతా నాదే అంటున్నావు. పెళ్ళంటే బొమ్మలాట కాదు. కొత్త చీరలు, నగలు కొనుక్కోవటం కాదు  నచ్చకపోతే మార్చుకోవటానికి. జీవితమంతా అనుభవించాలని నీకు తెలీదా. అమ్మే కనుక ఉంటే ఇలా చేసేదా. రెండు తిట్టి నచ్చజెప్పేది. మంచీ చెడూ విడమరచి చెప్పేది. నువ్వు నాకేం చెప్పావు.   అరుణ ఏడవటం మొదలుపెట్టింది. వెక్కివెక్కి గుండెల్లో దుఃఖం తీరేటట్లుగా ఏడ్చింది.

అరుణ అలా నిలదీస్తుంటే, పెద్దపెట్టున అరుస్తుంటే తెల్లబోయాను.

తల్లిదండ్రులు ఎలా చేసినా  అలా ఎందుకు చేశావు. ఇలా చెయ్యాల్సింది  అని అడిగే పిల్లల తరం ఇది. వాళ్ళ కత్తికి రెండువైపులా పదునే. తల్లిదండ్రులు ఏం చేసినా వాళ్ళ దృష్టిలో అది తప్పే. నా కూతురు కూడా ఆ కోవలోకే వస్తుంది. ఇవే తరాల అంతరాలు. తప్పదు. అన్నీ భరించాలి. అయితే నాకు ఒక్కటే సంతోషం. అరుణ భర్త దుర్మార్గుడు కాదు. స్వశక్తిమీద కుటుంబాన్ని పైకి తీసుకురావాలని ఆరాటపడే మంచివాడు. అందుకే నాకు కొంచెం నిశ్చింతగా అనిపించింది. అరుణ ఆవేశం తగ్గేదాకా మౌనంగా ఉండటమే మంచిదనుకుని, ఉక్రోషంగా తను అంటున్న మాటలను సాలోచనగా వింటూ కూర్చున్నాను.


వేణుగోపాలస్వామి గాలిగోపురం చిరుగంటలు చిరుగాలికి చేసిన మంజులనాదం వీనులవిందు చేసింది.

 కంటే కూతుర్నే కనాలి  గర్వంగా అన్న నాన్న మాటలు అంతకంటే వినసొంపుగా అనిపించాయి నాకు.

అప్పుడు సాయంకాలం ఆరయింది.

పండుగకు కొత్త బట్టలు తీసుకోవాలని నన్ను వెంటబెట్టుకుని బయటకు వచ్చాడు నాన్న.

ఒక్క స్కూలుకి వెళ్ళే సమయాన్ని మినహాయిస్తే నాన్న వెంట నేను లేనిదెప్పుడు.

అభిమానమున్నవాళ్ళు మమ్మల్ని నెహ్రూజీ, ఇందిరాగాంధీలతో పోలిస్తే, మరికొంతమంది అక్కసుగా నన్ను నాన్నకూచి అనటం కూడా కద్దు.

ఎవరెలా అనుకున్నా నాన్నంటే నాకు ఎంతో ఇష్టం.

ఇక నాన్నకు పంచప్రాణాలూ నేనే. కాలు కిందపెడితే కందిపోతానేమోనన్నంత అపురూపం. అయినా కందిపోవటానికి నేనసలు కాలు కదిపితేనే కదా. నన్ను గుండెలమీదే పెంచాడు నాన్న.

కూతుర్ని అంత ప్రాణప్రదంగా ప్రేమించే నాన్నతో అంతకుముందు సూరయ్య ఏమన్నాడు  నీకో మగనలుసు ఉంటే బాగుండేది అంటాడా, ఎంత ధైర్యం. అయినా ఆయనకు మా బాగా అయిందిలే.

  ఇద్దరూ అబ్బాయిలే ఉన్న నీకేం తెలుస్తుంది కూతురి విలువ. ఎంతమంది కొడుకులున్నా నా బంగారుతల్లికి సరిరారు. అందుకే కంటే కూతుర్నే కనాలి   నన్నే చూసుకుంటూ గర్వంగా అన్నాడు నాన్న.

  చెప్పొచ్చావులే. ప్రపంచంలో మీరిద్దరే తండ్రీకూతుళ్ళు అయినట్టు   నవ్వుతాలకి దెప్పుతూ వెళ్ళిపోయాడు సూరయ్య.

ఆయన ఏ ఉద్దేశంతో అన్నా ఆ మాటలు నూటికి నూరుపాళ్ళూ నిజం.

ప్రపంచంలో అందరు నాన్నలూ ఇలాగే ఉంటారో లేదో నాకు తెలియదు. మా నాన్న మటుకు ప్రేమకు ప్రతిరూపం. ఆ ప్రేమంతా నాకే సొంతం. అమ్మా నాన్నా తానే అయి పెంచిన నాన్న ప్రేమవల్ల అమ్మ లేనిలోటు నాకెప్పుడూ తెలియలేదు.

నాకు తెలిసి నానమ్మ ఎన్నిసార్లు పోరిందని, నాన్నను మళ్ళీ పెళ్ళి చేసుకొమ్మని. ఎంతమంది ఎన్నివిధాల బలవంతం చేసినా నాన్న మరో వివాహం చేసుకోలేదు.

  నా తల్లిని పెంచి పెద్దచేయటంలోనే నాకు తృప్తీ ఆనందం ఉన్నాయి. దయచేసి నన్ను బలవంతపెట్టకండి   అంటూ తన ప్రాణంకంటే ఎక్కువగా చూసుకున్నాడు నన్ను.

పూర్తిగా నాన్న పెంపకంలోనే పెరిగిన నాకు ఏనాడూ ఏ చిన్న పని కూడా చేయాల్సిన అవసరం రాలేదు.

వంటచేసి, గోరుముద్దలు తినిపించి, తనే జడలు వేసి, నన్ను స్కూలుకి పంపేవాడు. నిజం చెప్తున్నాను, అమ్మ ఉన్నా నన్నంత అపురూపంగా చూసుకునేది కాదేమో. ఎంతో అల్లారుముద్దుగా పెరిగిన నా స్నేహితురాళ్ళు కూడా అమ్మ చేతిదెబ్బలు తినకుండా పెద్దవాళ్ళు కాలేదు. అలాంటిది నాన్న ఒక్కసారైనా చిన్నదెబ్బ అయినా వేయలేదు. దెబ్బలే కాదు అసలు నాన్నలో కోపం నేనెప్పుడూ చూడలేదు.

బాగా చిన్నతనంలో ఓసారి నానమ్మ నాన్నను పేరుపెట్టి పిలిచిందని నేనూ అలానే పిలిచాను.

కోపంతో మండిపడ్డ నానమ్మను నాన్న నవ్వుతూ వారించారు    నువ్వు కన్నతల్లివి అయితే అది నా బంగారుతల్లి. పిలవనీ అమ్మా   అంటూ.

ఒకటేమిటి, నా బాల్యమంతా నాన్న ప్రేమను పంచి ఇచ్చిన తీపి జ్ఞాపకాలే.

నాన్న పక్కనుంటే ఆ ధీమాయే వేరు. ఓ జ్ఞాపకం నా కళ్ళముందు ఇంకా సజీవంగానే ఉంది.

నా పెళ్ళికని నాకు వూహ తెలియని వయసు నుంచీ నాన్న చేయించిన నగలకు బీరువాలో ఉన్న లాకర్‌ సరిపోకపోతే బ్యాంకు లాకర్లో పెట్టడానికి నన్ను వెంటతీసుకుని మరీ వెళ్ళాడు నాన్న. స్ట్రాంగ్‌రూంలోకి చిన్నపిల్లలను అనుమతించరని చెప్పిన మేనేజర్‌తో   మా అమ్మాయి నాకంటే తెలివైంది, జాగ్రత్తపరురాలు. కావాలంటే తననే లాకర్‌ దగ్గరకు తీసుకువెళ్ళండి, నేనిక్కడే ఉంటాను   అన్న నాన్న మాటలు మరొక జన్మకు కూడా మరచిపోలేను.

ఆ మాటల్లో ఎంతటి నమ్మకం.

అదంతా నామీదగల అవ్యాజమైన ప్రేమవల్లే కదా.

రెండువందల కాసుల బంగారంకంటే, ఇంకా చెప్పాలంటే తనకంటే కూడా నాన్నకు నేనే ఎక్కువ అని ఆ క్షణానే నాకు తెలిసింది.

గర్వంగా నాన్నతోపాటు స్ట్రాంగ్‌రూంలోకి వెళ్ళాను.

అలా ప్రపంచం అంతా నాకు నాన్నే.

నాన్నకు నేనే ప్రపంచం.

  ఆడపిల్లమీద అంతలా ప్రేమ పెంచుకోకు   అన్న నానమ్మ మాటలు ఏనాడైనా చెవికెక్కించుకుంటేనే కదా.

పరీక్షలకు నాతోపాటుగా మేలుకునే నాన్న, స్నేహితురాళ్ళ అమ్మలకంటే అందంగా గోరింటాకు పెట్టి మురిసిపోయే నాన్న, ఎన్ని జన్మలకైనా ఈ నాన్నే కావాలనిపించే నాన్న, నన్ను మితిమించి ముద్దు చెయ్యవద్దనే నాన్నమ్మ మాటలను అసలు వినిపించుకునేవాడుకాదు. నా అరచేతిన పండిన గోరింటాకు ఎరుపుకంటే నాన్న కళ్ళలో మెరుపు మరింత ప్రకాశవంతంగా ఉండటం ఆయనకు నామీదగల ప్రేమకు చిహ్నం.

  ఎందుకు నాన్నా, నేనంటే నీకంత ప్రేమ.   అని అడిగితే,   నువ్వు మీ అమ్మ నాకిచ్చిన అపురూపమైన బహుమతివిరా . అయినా కన్నబిడ్డకుగాక ఎవరికిపంచను ప్రేమను.   అన్న నాన్న మాటలు అలానే హృదయంలో శాశ్వతంగా నిలిచిపోయాయి.

అలాంటి నాన్నను ఒక్కపూటైనా విడిచి ఉండటానికి మనసు అంగీకరించేదికాదు.

  ఏమ్మా, నాన్నను విడిచి ఒక్కరోజు కూడా ఉండలేనిదానివి, రేపు పెళ్ళయ్యాక అత్తగారింట్లో ఎలా ఉంటావు.   సెలవుల్లో తన దగ్గరికి రమ్మంటే రానన్నానని, పిన్ని నవ్వుతూ అందోసారి.

స్వయానా అమ్మకు చెల్లెలు అయితే అయింది, ఆ పరిహాసం నాకు అసలు నచ్చలేదు.

  నేనసలు పెళ్ళే చేసుకోను. మా నాన్న దగ్గరే ఉంటాను   కోపంగా ముఖం తిప్పేసుకుంటూ అంతలోనే బావురుమన్నాను.

నేను మా నాన్నను విడిచి ఎక్కడికీ రానని అందరికీ అర్థమైంది.

ఆ తరవాత ఎవరూ నన్ను తమ ఇంటికి రమ్మనమని ఒత్తిడిచేయలేదు.



నాన్న పెంపకంలో ప్రేమ, సంతోషం తప్ప లోటు అన్నది తెలియకుండా పెరిగాను. చక్కగా చదువుకున్నాను.

డిగ్రీ పూర్తిచేసిన నాలుగు నెలలకు నాకు పెళ్ళి నిశ్చయమైంది.

  నిన్ను విడిచి ఉండలేను నాన్నా. నేనసలు పెళ్ళి చేసుకోను   పెళ్ళిచూపులకు వచ్చినవారు వెళ్ళిపోగానే ఏడుస్తూ అన్న నా మాటలకు, నాన్న కళ్ళల్లో కూడా నీళ్ళు తిరిగాయి.

  తప్పురా బంగారూ . నువ్వు పెళ్ళి చేసుకుని సంతోషంగా ఉంటేనే కదా నాకు ఆనందం. నన్ను నాన్నా అని పిలిచే బంగారుతల్లి కడుపున పుట్టి,  అమ్మా  అని పిలిచి ఆ రుణం తీర్చుకుంటాను  .

  నువ్వలా మాట్లాడితే నేనసలు పెళ్ళి చేసుకోను   దుఃఖం ఉధృతి పెరిగింది నాలో.

  వద్దురా, అంత మాటనకు. నువ్వు పిల్లా పాపలతో చల్లగా ఉండాలి. పెళ్ళయితే మటుకు ఏమైంది. ఎప్పుడంటే అప్పుడు నువ్విక్కడికి రావచ్చు. చూడాలనిపించినప్పుడు నేనొస్తాను   నచ్చజెప్తూ అన్నాడు నాన్న.

అలా హరికి భార్యనయ్యాను.

అమ్మాయిల మనసు దోచేంత అందగాడు ఆయన. అంతేకాదు, ప్రేమించే హృదయం తన సొంతం.

ఏ బంగారుపూలతో పూజ చేశానోగానీ ప్రాణమిచ్చే నాన్ననూ ప్రాణప్రదంగా ప్రేమించే భర్తనూ పొందాను.

ఆయనకు నేనంటే చాలా ప్రేమ.

మాది ఉమ్మడి కుటుంబం. ఆయన చెల్లెళ్ళిద్దరూ మా అత్తగారూ మాతోనే ఉంటారు. చిన్న వయసులోనే భర్త పోయినా పిల్లలను ప్రయోజకులుగా తీర్చిదిద్దింది అత్తగారు. విశాలమైన లోగిలి మా అత్తగారిల్లు.

కన్నకూతురిలా చూసుకోకపోయినా మా అత్తగారు నాతో సఖ్యంగానే ఉంటుంది. ఇక, మా ఆడపడుచులు గీత, సుధ నాతో ఇట్టే కలిసిపోయారు. తోబుట్టువులు లేక ఒంటరిగా పెరిగిన నాకు వాళ్ళతో కలిసి ఉండటం ఎంతో సంతోషాన్నిచ్చింది.

సత్యనారాయణస్వామి వ్రతంతో మొదలైన కొత్త జీవితం చాలా ఆనందంగా ఉంది. పదిరోజులు పది క్షణాల్లా గడిచిపోయాయి.

అప్పుడు వచ్చాడు నాన్న.

ఒక్కక్షణం నాలో మార్పుని నేనే నమ్మలేకపోయాను. ఇన్ని రోజులు నాన్న లేకుండా ఎలా ఉండగలిగాను. తండ్రి ప్రేమను మరిపించే భర్త దొరికినందుకు సంతోషించాలో నాన్నను ఇంత త్వరగా మరిచిపోయినందుకు బాధపడాలో తెలియలేదు.

ఈ పదిరోజుల్లో నాన్న కొద్దిగా డీలాపడిపోయాడు.

నన్ను చూసిన ఆయన కళ్ళల్లో అమితమైన సంతోషం.

ఒక్కటంటే ఒక్కరోజే ఉండి నాన్న వెళ్ళిపోతుంటే దుఃఖం ఆగలేదు నాకు.

  ఏడవకు బంగారూ, నువ్విలా సంతోషంగా ఉంటే నాకెంత తృప్తిగా ఉందో తెలుసా . నువ్వెప్పుడూ ఇలాగే ఉండాలి   తల నిమురుతూ వాత్సల్యంగా అన్నాడు నాన్న.

నాన్నతో ఉండలేని నా నిస్సహాయతకు నాకే ఏడుపు వచ్చింది.

నాన్న వెళ్ళిపోతుంటే వెక్కివెక్కి ఏడుస్తున్న నన్ను ఆయన తన గుండెల్లో అపురూపంగా పొదువుకున్నారు. అదే నాకు శాశ్వతమైన నెలవైంది.

అది మొదలు ఆయన గుండెలోనే కాపురముండిపోయాను.

ఇంటి కోడలిగా బాధ్యతలు అందుకుని, అత్తగారికి విశ్రాంతినిచ్చాను. బాధ్యతలు తీసుకున్నా, అత్తగారి మాటకు విలువిచ్చి, ఆవిడ మాటప్రకారమే నడుచుకుని మంచి కోడలనిపించుకున్నాను.

ఆడపడుచుల పెళ్ళిళ్ళు ఘనంగా చేశాం.

ఇప్పుడు నాన్న అరుదుగా వచ్చే అతిథి.

తెలియకుండానే నాన్న దూరపుబంధువు అయ్యాడు.

ఒకొక్కప్పుడు నాకే ఆశ్చర్యంగా ఉంటుంది. ఒక్కరోజైనా నాన్నను విడిచి ఉండలేని నేను, ఇప్పుడు నెలలకు నెలలు నాన్నను చూడకుండా ఎలా ఉండగలుగుతున్నానా అని.

అయిదు సంవత్సరాలు ఇట్టే గడిచిపోయాయి.

మా అనురాగ దాంపత్యానికి గుర్తుగా మాకిప్పుడు మూడేళ్ళ పాప.



సకుటుంబంగా అందరం పెద్దాడపడుచు గృహప్రవేశానికి వచ్చాం. గృహప్రవేశం నిర్విఘ్నంగా జరిగింది.

అక్కడ రాధత్తను చూడగానే సంతోషం ముప్పిరిగొంది. రాధత్తయ్య నాకు స్వయానా మేనత్త.

కుశలప్రశ్నలు అయ్యాయి.

  నువ్వు కూడా మీ నాన్న చేసిన పొరపాటు చెయ్యకు ఇందూ. పిల్లకు మూడు నిండాయి కదా  ఈసారి అబ్బాయిని కను   మాటల సందర్భంలో అంది అత్తయ్య.

అత్తయ్య మాటలకు మనసు కీడు శంకించింది.

  నాన్న ఎలా ఉన్నారు.   అప్పుడే గుర్తొచ్చినట్టుగా అడిగాను భయంగా.

  అదేమిటీ, నీకు తెలియదా. మీ నాన్నకు నెలరోజుల నుంచి ఒకటే జ్వరం. పాపం, కాస్త జావ కాచిచ్చే దిక్కు కూడా లేదు. నాకు వీలైనప్పుడు ఇంత ఉడకేసి పెట్టి వచ్చాను. నాలుగు రోజులైంది నేను కూడా వెళ్ళి   ఇది కూడా తెలియదా అన్నట్టుగా విచిత్రంగా చూస్తూ చెప్పింది అత్తయ్య.

అత్తయ్య మాటలకు ఒక్కసారిగా గుండె జారిపోయినట్టుగా అనిపించింది.

  ఎంతైనా కూతురు కూతురే ఇందూ. పెళ్ళయ్యాక ఆడపిల్లకు ఏం స్వంతంత్రముంటుంది. మీ నాన్నకు పట్టిన గతి నీక్కూడా పట్టకూడదనే చెప్తున్నాను. వెంటనే ఓ కొడుకుని కను   తన ధోరణిలో తను చెప్పుకుపోతోంది అత్తయ్య.

నా మెదడులో వేల విస్ఫోటనాలు.

విపరీతంగా కళ్ళు తిరుగుతున్నట్టుగా అనిపించి, అక్కడినుండి పెరట్లోకి వచ్చేశాను.



అత్తయ్య నాకు నాన్న గురించి నెలరోజుల నుంచి మాత్రమే తెలియదనుకుంటోంది. పిల్ల ఆలనా పాలనలో, ఇంటి బాధ్యతల్లో తలమునకలైన నేను మూడేళ్ళలో నాన్నను రెండుసార్లు మాత్రమే చూడగలిగానని అత్తయ్యకు ఎలా చెప్పగలను.

ఏడాది కిందట నాన్నకు వంటమనిషిని కుదిర్చి వచ్చాక ఆ వూసే మరిచిపోయాను నేను. కొవ్వొత్తిలా తను కాలిపోతూ నాకు వెలుగునిచ్చిన నాన్నకు నేను చూపించిన కృతఘ్నతకు నాకు నిష్కృతి ఉండదనిపించింది.

నాకు సమస్తమూ ఇచ్చిన నాన్నకు నేనేం చేయగలిగాను.  నాన్నా  అంటూ హృదయం మూగగా రోదించింది.

క్షణక్షణానికీ నాలో నిస్త్రాణ పెరిగిపోయింది.

నన్ను వెతుక్కుంటూ వచ్చిన ఆయన వెంటనే మమ్మల్ని తిరుగుప్రయాణం కట్టించారు. దారంతా ఆయనకు నా గురించిన ఆందోళనే. ఇంటికి రాగానే నీరసంగా మంచంమీద వాలిపోయాను.

ఎంత ప్రయత్నించినా కంటిమీద కునుకు రాలేదు.

మనసంతా నాన్న గురించిన ఆలోచనలే. అప్పటికప్పుడు నాన్న దగ్గరకు వెళ్ళిపోదామన్నంత ఉద్వేగం.

ప్రాణానికి ప్రాణంగా ప్రేమించిన నాన్నను వృద్ధాప్యంలో ఒంటరిని చేసేంతగా ఎందుకు విస్మరించాను. నేను కాకపోతే నాన్నను ఎవరు చూసుకుంటారు. తెలియకుండానే ఎందుకింత స్వార్థపరురాలినయ్యాను. నాన్న కూడా నాలాగే తన సుఖం తను చూసుకుని ఉంటే ఈరోజు నేనిలా ఉండగలిగేదానినా.

మూసి ఉన్న కన్నులనుంచి పశ్చాత్తాపం కన్నీటి రూపంలో ప్రవాహమైంది.

మర్నాడే వెళ్ళి నాన్నను ఇక్కడికి తీసుకొచ్చి ఎప్పటికీ నాతోనే ఉంచేసుకుందామని నిర్ణయించుకున్నాక మనసు కాస్త కుదుటపడింది.

మర్నాడు ఉదయమే నా నిర్ణయాన్ని ఇంట్లో చెప్పాను.

  మీ నాన్నను మనింట్లో ఉంచుకుందామా.   అదేదో చేయరాని పని అయినట్టూ ప్రకృతి నియమాన్ని ఉల్లంఘించినట్టూ విడ్డూరంగా అంది మా అత్తగారు.

  మీ అబ్బాయిని మీరెలా కష్టపడి పెంచారో, మా నాన్న నన్ను అంతకంటే ఎక్కువ కష్టపడి పెంచి పెద్దచేశారు. మీరు మీ అబ్బాయితో ఉన్నప్పుడు, మా నాన్న నా దగ్గర ఉంటే తప్పేముంది.   సాధ్యమైనంత మామూలుగా అన్నాను.

ఆవిడ నన్నొక పిచ్చిదాన్ని చూసినట్టు చూసింది.

నిజం మాట్లాడేవాళ్ళు పిచ్చివాళ్ళలా కనిపిస్తారని నాకప్పుడే అర్థమైంది.

  అమాయకంగా మాట్లాడకు ఇందిరా . నేను నా కొడుకు దగ్గర ఉంటున్నాను. కానీ, మీ నాన్న అభిమానమున్న మనిషి. కూతురి దగ్గరకు వచ్చి ఉండటానికి ఆయన ఒప్పుకొంటారా. అసలు నలుగురూ హర్షిస్తారా.

ఆవిడ ద్వంద్వ వైఖరిని మొదటిసారి గమనించాను.

ఈమే కదూ, నాన్న ఆస్తి పత్రాలను ముందుచూపుతో తెప్పించి, నాచేత బీరువాలో పెట్టించింది. ఈతరం ప్రతినిధిగా మా నాన్న ఆస్తిలో ఆడపిల్లనైన నాకు హక్కుంది. బాధ్యత తీసుకోవటం దగ్గరకు వచ్చేసరికి, వెనకటికాలంనాటి అమ్మాయిలా, సంప్రదాయం పేరిట మా నాన్న బాధ్యతలు నాకు లేవు.

మనిషిలోని ఈ డబుల్‌స్టాండర్డ్స్‌ మీద తీవ్రమైన అసహ్యం వేసింది.

  అలాగైతే మా నాన్న ఆస్తిపత్రాలు మా నాన్నకు ఇచ్చేస్తాను. ఎవరైనా అబ్బాయిని పెంచుకుని, తన ఆస్తిని ఆ అబ్బాయికి రాసిస్తే, ఆయనకు కాస్త ఆసరాగా ఉంటుంది   క్రీగంట అత్తగారినే గమనిస్తూ అన్నాను.

ఆవిడ గొంతులో పచ్చివెలక్కాయ పడ్డట్టయింది.

  ఏమిటమ్మా ఇందూ, కూతురి దగ్గర తండ్రి ఉండటం ప్రపంచంలో ఎక్కడైనా ఉందా. ఉన్నమాట అన్నానని నీకంత కోపం అయితే ఎలా.   తెలివిగా బదులిచ్చింది ఆవిడ.

  ఎవరన్నారు ప్రపంచంలో ఎక్కడాలేదని. ప్రపంచంలోనే అధిక జనాభా కలిగిన దేశం చైనా. అక్కడి దంపతులకు అమ్మాయి అయినా అబ్బాయి అయినా ఒకే బిడ్డ ఉండాలి. అందుకే కూతురి వివాహం అయ్యాక, తల్లిదండ్రులు కూడా కూతురితోనే ఉంటారు. మీకీ విషయం తెలియదు కాబోలు   ఆవేశంగా అన్నాను.

నా మాటలకు ఏ సమాధానం చెప్పాలో తోచక మా అత్తగారు మౌనం వహించారు.

  అదికాదు ఇందూ    అంటూ మావారు కల్పించుకోబోయారు.

  మీరాగండి. అసలు మీ ప్రేమమైకంలో పడే మా నాన్నను పట్టించుకోలేదు   కోపంగా కస్సుమన్నాను.

నా మాటలకు ఆయన కళ్ళల్లో చిలిపితనం తొంగిచూసింది. కానీ, నా సీరియస్‌నెస్‌ గమనించి మామూలుగా మాట్లాడారు.

  ఇందూ, నన్ను కాస్త మాట్లాడనిస్తావా   అని వాళ్ళ అమ్మవైపు తిరిగి అన్నారు    అమ్మా, ఇందిర మాటల్లో వాస్తవముంది. వెనకటిరోజుల్లో ఉమ్మడి కుటుంబాలు ఉండేవి. ఆడపిల్ల పెళ్ళయ్యాక, ఆమె తల్లిదండ్రుల బాధ్యతని ఉమ్మడి కుటుంబసభ్యులు తీసుకునేవారు. అందువల్ల కొడుకులు లేనివారికీ ఇబ్బంది ఉండేదికాదు. ఇప్పుడు ఉమ్మడి కుటుంబాలు ఎక్కడున్నాయి. ఒక్కతే అమ్మాయిని కళ్ళలో పెట్టుకుని పెంచి, పెద్దచేసిన తల్లిదండ్రులను ఆమె పెళ్ళయ్యాక  మీ ఖర్మ, మీరు అనుభవించండి  అంటూ వదిలేయటం న్యాయం కాదు. కాలంతోపాటు మనమూ మారాలి. చెల్లాయిల పెళ్ళి ఘనంగా చేశామంటే అది ఇందూ నాన్నగారి సాయంవల్లే కదా. ఈరోజున మనకు ఇంత శాంతి, సంతోషం అంతా ఆయన కూతురివల్లే కదా. అలాంటి ఆయనను మనతో ఉంచుకుని ఒంటరితనం దూరం చేయటంవల్ల సంప్రదాయానికి వచ్చిన నష్టం ఏమీలేదు  .

ఆయన మాటలకు అత్తగారు కూడా కన్విన్స్‌ అయ్యారు.

నాన్నను ఇక్కడికి తీసుకురావటానికి అన్ని అభ్యంతరాలూ తొలగిపోయాయి. నాన్నను తీసుకురావటానికి నేనూ ఆయనా పాపను వెంటబెట్టుకుని మా వూరికి వెళ్ళాం.

శుష్కించిపోయిన నాన్నను చూడగానే ఏడుపు ఆపుకోలేకపోయాను.

అంత నీరసంలోనూ నన్ను చూడగానే నాన్న కళ్ళల్లో వెలుగు.

  ఎందుకురా ఆ కన్నీళ్ళు  ఇప్పుడు నాకేమయిందని.   సముదాయింపుగా అన్నారు నాన్న.

కన్నీరు నిండిన కళ్ళతో ఓమారు ఇల్లంతా పరికించాను. అపరిశుభ్రతకు నిలయంలా ఉంది. శుభ్రతకు ప్రాణంపెట్టే నాన్న అలాంటి వాతావరణంలో ఉండవలసి వచ్చినందుకు చాలా బాధగా అనిపించింది.

అక్కడ ఒక్కక్షణం కూడా నాన్నను ఉంచాలని అనిపించలేదు.

  నాన్నా, ఇక్కడ అసలు బాగోలేదు. నువ్వు నాతో బయలుదేరు. ఇక నుంచీ మనం కలిసే ఉందాం   అన్నాను.

  నాకిక్కడ ఇప్పుడు ఏం తక్కువైందిరా ఇందూ. నువ్వు కుదిర్చి వెళ్ళిన వంటమనిషి మానేసింది. మరో మనిషి దొరకగానే అంతా సర్దుకుంటుంది. ఈమాత్రానికే నన్ను మీతో వచ్చేయమంటే ఎలా.   అభిమానంగా అన్నారు నాన్న.

ఎక్కడ నాకు భారమవుతానో అన్న భయం నాన్న మాటల్లో స్పష్టంగా కనిపిస్తోంది.

ప్రేమను పంచటం తప్ప నానుంచి ఏ చిన్న సేవను కూడా ఆశించటం నాన్నకు తెలియదు.

కానీ నాన్నతో ఎలా అవుననిపించాలో నాకు బాగా తెలుసు.

  సరే, నువ్వు రాకపోతే నేను కూడా వెళ్ళను. నీతోపాటు ఇక్కడే ఉంటాను   మొండిగా అన్నాను.

ప్రేమను పంచటం తప్ప, గదమాయించటం తెలియని నాన్న నిస్సహాయంగా ఉండిపోయారు. నిజంగానే ఆయనా, నేను విడిపోతామేమోనని విలవిలలాడారు.

  మావయ్యా, దయచేసి ఒప్పుకోండి. మీకోసం ఇందిర, ఇందిర కోసం పాప ఇక్కడికి వచ్చేస్తే అక్కడ నేనూ నా వ్యాపారం ఏం కావాలి. దయచేసి నాకోసమైనా ఒప్పుకోండి   దిగులు అభినయిస్తూ నాటకీయంగా అన్నారు ఆయన.

  వద్దొద్దు. అలా జరగటానికి వీల్లేదు. మీ ఇష్టప్రకారమే కానివ్వండి   ఎక్కడ మేం కష్టపడతామోనని గభాలున అనేశారు నాన్న.

నాన్నను మాతోపాటే తీసుకువచ్చాం. గాలీ వెలుతురూ ధారాళంగా వచ్చే విశాలమైన గది నాన్నకు కేటాయించాం. తనకంటూ ప్రత్యేకంగా టీవీ, ఆయనకు ఇష్టమైన పాటల క్యాసెట్లతో టేప్‌రికార్డర్‌  అన్నీ ఏర్పాటుచేశాం.

టైముకు భోజనం, పండ్లు, పాలు అమరుస్తూ జాగ్రత్తగా చూసుకున్నాను.

రెండునెలల్లో నాన్న బాగా కోలుకున్నారు.

అయితే నాన్నలోని మార్పే నాకసలు మింగుడుపడలేదు.

ఒకప్పుడు నేనంటే ప్రాణంపెట్టే నాన్న పార్టీ ఫిరాయించాడు. అసలుకంటే వడ్డీ ముద్దనే మాటను నిజం చేశాడు.

నాన్న ఇంతలా మారిపోతాడని కల్లో కూడా వూహించలేదు.

ఇప్పుడు నాన్నకు మూడేళ్ళ నా కూతురుతోడిదే లోకం.

అదే నాకు అమితమైన కోపాన్ని కలిగించే అత్యంత ఆనందకరమైన విషయం.




 రాజత్తయ్య వీలునామా రాసిందట   ఫోన్‌ లిఫ్ట్‌ చేయగానే అన్నయ్య చెప్పిన విషయమిది. అంత అత్యవసరంగా వీలునామా రాయాల్సిన అవసరం అత్తయ్యకు ఎందుకొచ్చిందో అర్థంకాలేదు. ఆ విషయమే అన్నయ్యను అడిగాను.

  నీకు తెలియదు కదూ, అత్తయ్యకు ఈమధ్యన బాగా సుస్తీ చేసింది. ఎందుకయినా మంచిదని రాయించుంటుంది   అని చెప్పాడు.

అత్తయ్యకు అంత పెద్ద సుస్తీ చేసినా, కనీసం ఫోన్‌లోనయినా నాకు తెలియజేయనందుకు అమితమైన ఆగ్రహం కలిగింది.

  అత్తయ్యకు అంత సుస్తీ చేస్తే నాకెందుకు చెప్పలేదు.   తీవ్రంగానే అన్నాన్నేను. నా మాటల్లో తీవ్రతకు అన్నయ్య తెల్లబోయినట్టున్నాడు. సర్దుకుని సమాధానం చెప్పటానికి కొన్ని క్షణాలుపట్టింది.

  సర్లే, నువ్వప్పుడు భువనేశ్వర్‌లో ఉన్నావు. చెప్తే కంగారుపడతావని చెప్పలేదు  .

  అదిసరే, ఇంతకీ ఈ వీలునామా గొడవేమిటి. ఎవరు చెప్పారు.   ప్రశ్నమీద ప్రశ్న వేశాను ఆదుర్దాగా.

  అత్తయ్యతో పనుండి నిన్న హైదరాబాద్‌కు ఫోన్‌ చేశాను. పనిపిల్ల లిఫ్ట్‌ చేసింది. అత్తయ్య ఎక్కడికెళ్ళిందని అడిగితే వీలునామా రిజిస్టర్‌ చేయించటానికి వెళ్ళారని చెప్పింది. మేమందరమూ రేపు అక్కడికి చేరుకుంటాం. రాదల్చుకుంటే రా   చెప్పదలుచుకుంది చెప్పి ఫోన్‌

పెట్టేశాడు అన్నయ్య. అత్తయ్యకు అంత సుస్తీ చేసినా ఎవరూ పట్టించుకోలేదుగానీ వీలునామా విషయానికొచ్చేసరికి అందరికీ ఆత్రంగానే ఉంది.

ఎందుకో అత్తయ్య విషయం గుర్తుకురాగానే గుండె బరువయ్యింది.

మధ్యతరగతి హిపోక్రసికీ మనిషిని కమ్మేసిన స్వార్థానికీ బలైపోయిన అమాయకురాలు అత్తయ్య.

ఎవరైనా మీ అమ్మ ఎవరంటే మా అమ్మపేరు చెప్తాను. కానీ అమ్మంటే ఏమిటంటే మాత్రం

అత్తయ్యనే చూపిస్తాను. అవును, అత్తయ్య నాకు అంతటి ప్రేమని పంచిచ్చింది.

నాకు జన్మనిచ్చాక అమ్మకు ఆరోగ్యం దెబ్బతినటంతో అత్తయ్యే అమ్మయ్యి నా ఆలనాపాలనా చూసుకుంది. లాలిపాట నుంచి గోరుముద్దల వరకూ అత్తయ్యలోనే అమ్మను చూసుకున్నాను. ఇంకా చెప్పాలంటే ప్రేమను పంచటంలో అమ్మను మరిపించింది అత్తయ్య.

అలాంటి అత్తయ్యకు అంతగా సుస్తీ చేసిన తరుణంలో నేను పక్కన లేకపోవటం ఎంతగానో బాధిస్తోంది. ఎంత మనసుని కుదుటపరచుకున్నా నన్ను నేను క్షమించుకోలేకపోతున్నాను.

నా ద్వారా విషయం తెలుసుకున్న శోభ   బాధపడకండి  విషయం తెలియకపోవటంవల్లే కదా మీరు ఆవిడకు సుస్తీ చేసిన తరుణంలో పక్కన ఉండలేకపోయింది   ఓదార్పుగా అంది.

  ఎందుకు శోభా, మనల్ని మనం మభ్యపెట్టుకోవటం. ప్రపంచంలో ఏ మూల ఏం జరిగినా క్షణాల్లో అందరికీ తెలిసిపోయేంతగా అభివృద్ధి చెందిన సమాచార వ్యవస్థ మనకుంది. లేనివల్లా అయినవారిని కష్టకాలంలో ఆదుకోవాలనుకునే మనసూ తీరికా మాత్రమే. అంతెందుకు, ఇప్పుడు వీలునామా విషయమే తీసుకో  ఎంత త్వరగా అందరికీ, ఆఖరికి మనకు కూడా తెలిసిపోయిందో. ఇప్పుడెలా మనకు ఫోన్‌ చేసి చెప్పారో అలాగే అత్తయ్యకు సుస్తీ చేసినప్పుడు కూడా తెలియజేయొచ్చు కదా. అయినా ఎవరిని తప్పుపట్టి ఏమి లాభం. అత్తయ్యకు అప్పుడప్పుడు ఫోన్‌ చేసి అయినా యోగక్షేమాలు విచారించే తీరిక కూడా నాకు లేకపోయింది   భారంగా అన్నాను.

నా మాటల్లో వాస్తవాలకు శోభ కూడా సమాధానం చెప్పలేక మౌనం దాల్చింది.

ఉద్యోగరీత్యా అయిదేళ్ళు భువనేశ్వర్‌లో ఉండి ఇదిగో విజయవాడకు వచ్చి నెలరోజులయింది. ఏడాదికిందట పిల్లల సెలవులను పురస్కరించుకుని ఆంధ్రాకు వచ్చినప్పుడే అత్తయ్యను చూడటం. అక్కడికీ తను

అత్తయ్యతో అన్నాడు    అత్తయ్యా, నెలరోజులు సెలవులు ఉన్నాయిగా, మాతోపాటు వచ్చెయ్యి. సరదాగా అందరం కలిసి ఉండవచ్చు   అని.

  ఇప్పుడు కాదురా కృష్ణా, మరోసారి వస్తాను. భార్గవ్‌కి ఎంసెట్‌ కోచింగ్‌ ఉంది. ఈ సమయంలో వాడిని ఇక్కడ వదిలేసి ఎలా రాగలను చెప్పు   సున్నితంగా తిరస్కరిస్తూ అంది అత్తయ్య.

భార్గవ్‌  అన్నయ్య కొడుకు. ఆ సమయంలో ఎంసెట్‌ కోచింగ్‌ నిమిత్తం అత్తయ్య దగ్గరే ఉన్నాడు. అసలు భార్గవ్‌ ఒక్కడేమిటి, తామందరూ అత్తయ్య దగ్గరే కదా చదువుకుంది. తమ కుటుంబాల్లో ఎవరో ఒకరు నిత్యం అత్తయ్య ఇంట ఉండి చదువుకోవటం అచ్చొచ్చిన ఆనవాయితీ అయింది. అత్తయ్యది ఎంత మంచి మనసో. తనకెంత సహనమో. ఎన్నడూ కాదనకుండా విసుక్కోకుండా ఓపికగా తమ అవసరాలూ మంచిచెడ్డలూ చూసుకునేది. అత్తయ్య చేతిచలవ వల్ల కాదూ తమ కుటుంబాల్లో అందరూ ఏదో ఓ రకంగా మంచి ఉద్యోగాల్లో స్థిరపడింది.

తనకు విజయవాడ ట్రాన్స్‌ఫర్‌ అయిందని తెలియగానే ముందుగా అత్తయ్యే గుర్తొచ్చింది. మంచి ఇల్లు దొరకగానే అత్తయ్యను ఇక్కడకు తీసుకొచ్చి కనీసం నెలరోజులైనా తనదగ్గరే ఉంచేసుకుని, సేవలుచేసి తరించాలనుకున్నాడు. మంచి ఇల్లు అమరింది. ఇటు అత్తయ్యను తీసుకురావడమే తరువాయి అనుకున్నాడు. ఇంతలోనే ఈ సుస్తీ వార్త, వీలునామా వార్త వినవలసి వచ్చింది.

ఆలోచనలను చెదరగొడుతూ చిన్నవదిన నుంచి ఫోన్‌.

  ఏమయ్యా కృష్ణా, ఆవిడకు సుస్తీ చేసినప్పుడు అత్యవసరమైన పనులమీద ఎవరమూ వెళ్ళలేకపోయాం. ఇప్పుడు కూడా వెళ్ళకపోతే బాగుండదు. అందరం ఉంటే వీలునామాలో కావాలంటే ఏమైనా మార్పులూ చేర్పులూ చేయించవచ్చు  .

సుస్తీ చేసినప్పుడు కూడా అత్తయ్య దగ్గర ఎవరూ లేరన్న విషయం మనసుని కలిచివేసింది. ఇక ఒక్కక్షణం కూడా నిలవలేకపోయాను. వెంటనే శోభకు చెప్పాను,   నా బట్టలన్నీ సూట్‌కేసులో సర్దు, హైదరాబాద్‌ వెళ్తాను  .

నా ఆరాటాన్ని అర్థంచేసుకుందేమో మారు మాటాడకుండా సూట్‌కేసు సర్దింది శోభ.

బస్సులో కూర్చున్నాక కాస్త కుదుటపడింది మనసు. పొలిమేరలు దాటగానే లైట్స్‌ ఆఫ్‌ చేశాడు డ్రైవర్‌. విండోసీటు కావటంతో చల్లగాలి మెత్తగా మేనుని స్పృశిస్తోంది. కళ్ళు మూసుకుని వెనక్కు చేరగిలబడ్డాను. ఎందుకనో కంటిమీద కునుకు వాలనని మొరాయించింది. తెలియకుండానే

మనసు గతమనే పుస్తకపు పుటల్ని తిరగ వేయనారంభించింది.

రాజత్తయ్య నాకు స్వయానా మేనత్త. నలుగురు అన్నల ముద్దుల చెల్లెలు. తాతగారి సంతానంలో నాన్న నాల్గవవాడు. అత్తయ్య ఆఖరిది. మా తాతగారు వూరికి మోతుబరి. అంతా చిన్న జమీందారు అనేవారట.

నలుగురు మగపిల్లల తరవాత ఆడపిల్లని అపురూపంగా పెంచుకున్నారట. చిన్నతనంలో అత్తయ్య ఎన్నడూ కట్టిన దుస్తులు తిరిగి ధరించేదికాదట. పైపెచ్చు అన్నీ ఖరీదైనవే వేసుకునేదట. ఖరీదైన ఆభరణాలతో రాజకుమార్తెలాగే పెరిగిందట అత్తయ్య.

బయట కాలుపెడితే కందిపోతుందేమోనని తాతయ్య ఇంట్లోనే అత్తయ్యకు చదువు చెప్పించారట. అత్తయ్య ప్రైవేటుగా పరీక్షలు కట్టి పియూసీ పాసయిందట.

అత్తయ్య అద్భుతంగా వీణ వాయిస్తుంది.

వీణ వాయిస్తుంటే సాక్షాత్తూ రాజరాజేశ్వరిలాగానే ఉంటుందని మురిసిపోయేవారట తాతగారు.

రాజత్తయ్య పెళ్ళి కూడా అయిదురోజులు వైభవోపేతంగా జరిగిందట. అప్పట్లో అత్తయ్యకు ఎన్నో మంచి సంబంధాలు వచ్చాయట. వాటన్నింటినీ కాదనుకుని ఆఖరికి భాస్కర్‌ మామయ్యతో అత్తయ్య వివాహం జరిపించారట తాతయ్య.

ఇక నాకు తెలిసి అత్తయ్య అద్భుతమైన అందగత్తె.

చిన్న అంచున్న నేతచీరల్లో, మెడలో రెండు వరసల బంగారపు గొలుసుతో, చేతులకు రెండేసి లావుపాటి బంగారపు గాజులతో, పాలమీగడ లాంటి మేనిఛాయతో, పెద్ద కళ్ళతో, సన్నగా పొడవుగా అందంగా ఉండేది.

రాజత్తయ్యను చూస్తుంటే అలనాటి కాంచనమాల లాగానే అనిపించేది.

ఎందుకనో అత్తయ్య ఎప్పుడూ చిన్న నల్లబొట్టు మాత్రమే పెట్టుకునేది. చందమామ లాంటి అత్తయ్య మోముకు నాకది మచ్చలాగా తోచేది. తెలిసీ తెలియని వయసులో ఓరోజు అడిగేశాను   అత్తయ్యా, నువ్వు కూడా అమ్మలాగా పెద్దమ్మలాగా ఎంచక్కా ఎర్రబొట్టు పెట్టుకోవచ్చు కదా. నీకు చాలా బాగుంటుంది  .



అత్తయ్య కళ్ళల్లో నీళ్ళు తిరిగాయి.

అమ్మ నన్ను చప్పున బయటకు లాక్కెళ్ళింది.

  తప్పు, ఇంకెప్పుడూ అలా మాట్లాడకు   కళ్ళెర్రజేస్తూ చెప్పింది.

మరికొంచెం వయసు వచ్చాక అర్థమైంది  అత్తయ్య పిన్నవయసులోనే భర్తను కోల్పోయిందని. అత్తయ్య పెళ్ళిఫొటోలు చూశాను. అత్తయ్య, మామయ్యలది చూడముచ్చటైన జంట. అందుకే కాబోలు దేవుడికి కూడా కన్నుకుట్టి పెళ్ళయిన కొద్దిరోజులకే రాజత్తయ్యకు వైధవ్యాన్ని కానుకగా ఇచ్చాడు.

ఆ విధంగా అత్తయ్య శాశ్వతంగా అత్తింటికి దూరమై పుట్టినింటికి చేరుకుంది. రాజత్తయ్యకు ఏరికోరి ఎంపికచేసిన సంబంధం ఇలా అవటంతో తాతయ్య దిగులుతో మంచంపట్టి కన్నుమూశారట.

సర్వస్వం కోల్పోయినట్టున్న అత్తయ్య నా ఆలనాపాలనతోనే కొంత తేరుకుందట. అప్పట్లో అత్తయ్య ఎక్కువగా తన గదిలోనే ఉండిపోయేది. ఎప్పుడూ విచారంగా మూగబోయిన వీణలా ఉండే అత్తయ్యను చూసి తట్టుకోలేక నాన్నే తరవాత తనను కాలేజీలో చేర్పించారు.

ఆరోజు నాకింకా గుర్తు.

అప్పుడు నాకు ఏడేళ్ళుంటాయేమో. స్కూలు నుంచి ఇంటికి వచ్చేసరికి పెద్దనాన్న రంకెలు

వేస్తున్నాడు. అమ్మ, పెద్దమ్మలు భయంగా వంటింట్లోనే ఉండిపోయారు. ఓ మూల అత్తయ్య ఏదో తప్పుచేసినదానిలా నిలబడుంది. నాన్న పెద్దనాన్నకు నెమ్మదిగా సర్దిచెప్తున్నాడు.

  ఎంత ధైర్యం వాడికి. నా చెల్లెల్ని పెళ్ళి చేసుకుంటానని నా ఇంటికే వచ్చి చెప్తాడా.   రొప్పుతున్నాడు పెద్దనాన్న.

  అన్నయ్యా, కాలం మారుతోంది. అతను కూడా మన రాజుతోనే ఎం.ఏ. చేస్తున్నాడు. ఏదో కుర్రతనం. అభ్యుదయ భావాల్తోనో రాజంటే ఇష్టంతోనో వివాహం చేసుకుంటానన్నాడు. దానికి

ఇంత రాద్ధాంతం ఎందుకు.   నెమ్మదిగా అంటున్నాడు నాన్న.

  ఏంట్రా అలా మాట్లాడ్తావు. ఒకసారి పెళ్ళయిన పిల్లకు మళ్ళీ పెళ్ళా. అలాంటివి మన ఇంటావంటా లేవు. ఇంకెప్పుడూ అలా మాట్లాడకు   తీవ్రంగా వ్యతిరేకించాడు పెద్దనాన్న.

చిత్రమేమిటంటే ఒక్క నాన్న తప్ప అందరూ పెద్దనాన్ననే సమర్థించారు.

అంతే, ఆ తరవాత ఎప్పుడూ అత్తయ్య పెళ్ళి ప్రస్తావన రాలేదు.

మరో ఏడాదికనుకుంటా  ఇంటికి పెద్దదైన అక్కయ్యకు సంబంధం నిశ్చయమైంది. అప్పటికే కుటుంబం ఆర్థికంగా చితికిపోయింది. అలాంటి పరిస్థితిలో అక్కయ్య పెళ్ళెలా చేయాలో పెద్దనాన్నకు పాలుపోలేదు.

రెండో పెద్దనాన్న అత్తయ్యకు పసుపుకుంకుమ కింద ఇచ్చిన కొబ్బరితోట బేరం పెడదామన్నాడు.

నాన్నొక్కడే ఆ ప్రతిపాదనని వ్యతిరేకించింది.

  రాజొక్కతే ఆ ఆస్తుల్ని ఏం చేసుకుంటుంది. తను కూడా మనతోనే ఉంటోంది కదా. మన బాధ్యతలు తనవి కావా.   నిష్ఠూరంగా అంది పెద్దమ్మ.

  అవునురా, అదా  ఒంటరిది. అదొక్కతి ఆస్తిని ఏం చేసుకుంటుంది. అయినా దాని బాగోగులు చూసుకుంటున్నది మనమే కదా. అలాంటప్పుడు కొబ్బరితోటని అమ్మకానికి పెడితే ఏం.   పెద్దమ్మను సమర్థిస్తూ అన్నాడు పెద్దనాన్న.

ఒక్కతి ఆస్తి ఏం చేసుకుంటుంది అన్న పెద్దనాన్న, ఒక్కదానికి రేపటిరోజున ఆధారం ఏమిటని ఒక్కక్షణం కూడా ఆలోచించలేదు. అప్పటికే అత్తయ్య  పనమ్మాయి రాకపోయినా, ఎవరికి బాగోలేకపోయినా సేవ చేయటానికి స్టెఫినీలా తయారయ్యింది. ఇంట్లో ఏ శుభకార్యమైనా, వూళ్ళకు వెళ్ళేటప్పుడు పిల్లల్ని, సామాన్లవి మోయటానికని, వంటల్లో వడ్డనల్లో సాయం చేయటానికి, జీతభత్యాలు అక్కర్లేని సేవకురాలు, ఆయా, వంటమనిషి, ఇత్యాది అనధికార హోదాలు పొందింది అత్తయ్య. అదేమయినా అంటే  ఒక్కదానికి ఏ బరువు బాధ్యతలు లేవుకదా, కాస్త సాయంచేస్తే అరిగిపోతుందా అంటూ పెద్దమ్మల నిష్ఠూరాలు. అందరికీ అత్తయ్య కావాలి. ఎవరికీ అత్తయ్యకు ఏం కావాలన్నది అక్కర్లేదు. అలా కనీసం ఆలోచించుకునే స్వతంత్రం కూడా లేని యంత్రంలా మారిపోయింది రాజత్తయ్య.

అలా క్రమంగా పెద్దనాన్న కూతురి పెళ్ళికి  అత్తయ్య కొబ్బరితోటా రెండో పెద్దనాన్న కొడుకు పెళ్ళికి అత్తయ్య పేరన ఉన్న ఇల్లూ కుటుంబ పోషణకూ అవసరాలకూ అత్తయ్య నగలూ హరించుకుపోయాయి. అత్తయ్యకు మారుమనువు వద్దన్న పెద్దనాన్న దూదురాలోచన తరవాత

తరవాత అర్థమైంది. విచిత్రంగా అత్తయ్య మారుమనువుకు ఆటంకాలైన సంప్రదాయం, కుటుంబ గౌరవం లాంటి పదాల వినియోగం తరవాత ఎన్నడూ మా ఇంట జరగలేదు. పెద్దనాన్న ఎంతో విశాల హృదయంతో తన ఆఖరు కూతురికి ప్రేమ వివాహం జరిపించాడు. మేమంతా కూడా మా ఇచ్ఛ ప్రకారమే నాగరికతకు అనుగుణంగానే పెరిగాం.

అత్తయ్యకు జరుగుతున్న అన్యాయం ఎవరికీ అన్యాయంగా కనిపించేది కాదు. ఇంట్లోవారికీ ఎరిగినవారికీ అదొక మామూలు విషయం.

ఎక్స్‌ప్లాయిటేషన్‌ అన్నది సగటు మనిషి జీవితంలో ఎంతగా సాధారణమైపోయిందన్నది అత్తయ్య జీవితాన్ని తరచిచూస్తే అర్థమయ్యేది.

ఆ పరిస్థితుల్లో అత్తయ్య చదువు అక్కరకొచ్చి, తనకు కొంత వూరటగా లెక్చరర్‌గా పోస్టింగ్‌ వచ్చింది.

నాన్నే దగ్గరుండి మంచి ఇల్లూ అదీ చూసి అత్తయ్యను దింపొచ్చాడు.

మరుసటి సంవత్సరం కాలేజీ చదువు నిమిత్తం నేను కూడా అత్తయ్య దగ్గరకు వెళ్ళిపోయాను. నిజంగా ఈరోజు ఇంజినీరుగా ఇంత మంచి పొజిషన్లో ఉన్నానంటే అందుకు కారణం అత్తయ్యే. వేళకు కడుపునిండా కమ్మటి భోజనం పెట్టేది, మంచి బట్టలు కొనిచ్చేది. నాకు అవసరమైన

పుస్తకాలు కష్టపడి వెతికి తీసుకొచ్చేది. నాతోపాటే ఉంటూ నన్ను చదివించేది.

సెలవులు వస్తే అందరూ అత్తయ్య దగ్గరికే వెళ్ళేవారు. డబ్బు కావాల్సివచ్చినా అత్తయ్యే.

పురుళ్ళకూ పుణ్యాలకూ అత్తయ్యే పెద్ద దిక్కు.

ఎవరికే అవసరం వచ్చినా ఆ అవసరం తీర్చటానికి అత్తయ్యే పనిముట్టు అయింది.

ఓసారి నాన్నే అన్నారు   అన్నింటికీ రాజుని ఇబ్బందిపెడ్తున్నామేమోనని  .

ముగ్గురు పెద్దనాన్నలూ నాన్నమీద వాగ్యుద్ధం ప్రకటించారు.

  అదేమంత కష్టపడిపోతోందని నీ బాధ.

ఏ బరువూ బాధ్యతలూ లేవు. కాస్త సాయపడితే అరిగిపోతుందా. అయినా సంపాదనంతా ఒక్కత్తి ఏం చేసుకుంటుంది.   అలా ఇంటి అవసరాలన్నీ అత్తయ్య కనీస బాధ్యతలైనాయి.

ఒక్కత్తి సంపాదన ఏం చేసుకుంటుంది, ఒక్కదానికి బరువు బాధ్యతలు లేవంటూ అందరూ అత్తయ్యను ఉపయోగించుకున్నవారే. కానీ, ఇంతమంది కలిసి కూడా ఆ ఒక్కదానికి ఏమైనా కష్టమొచ్చిందా అని గానీ మనసు తెలుసుకోవాలనిగానీ ఏనాడూ ప్రయత్నించలేదు.

చదువులయిపోయాక అందరూ ఉద్యోగరీత్యా ఎవరిదోవన వారు వెళ్ళిపోయారు.

అందరి అవసరాలు తీర్చి, తీరుస్తూ

రాజేశ్వరి అత్తయ్య మటుకు తనపాట్లు తను పడుతూ, ఉద్యోగరీత్యా హైదరాబాదులోనే ఉండిపోయింది. అందరికి తను దిక్కయి, తనుమాత్రం ఏ దిక్కూలేనిదానిలా ఒంటరిగా మిగిలిపోయింది. ఆఖరికి తనకు సుస్తీ చేసినప్పుడు కూడా ఎవరూ లేని ఒంటరిదానిలానే

ఉండిపోయింది.





అందరూ ఆత్రంగా లాయరుగారి కోసం ఎదురుచూస్తున్నారు.

  మధ్యాహ్నం లాయరుగారు వచ్చి వీలునామా చదివి వినిపిస్తారట   రహస్యంగా అన్నాడు అన్నయ్య.

నేను అత్తయ్య ఇంటికి వచ్చేసరికి అన్నావదినలూ అక్కయ్యలూ బావగార్లూ ఆసరికే వచ్చేశారు. నేను వచ్చిన కొద్దిసేపటికి పెద్దనాన్నలు కూడా వచ్చేశారు.

అందరూ ఆస్తుల గురించే చర్చ.

  బతకలేక బడిపంతులన్నది పాతమాట. ఇప్పుడు లెక్చరర్లకు జీతాలు దండిగా వస్తున్నాయి. కూకట్‌పల్లిలో అయిదువందల గజాల స్థలం, ఇప్పుడుంటున్న ఫ్లాట్‌  ఇలా బాగానే సంపాదించింది   చిన్న గొంతుకతో అంటోంది పెద్దనాన్న కూతురైన పెద్దక్కయ్య.

  ఇప్పుడా ఆస్తుల గొడవ ఎందుకు.

మనమొచ్చింది  ఆవిడకు సుస్తీచేసి తగ్గింది కదా, చూసిపోదామని   లౌక్యంగా అంది చిన్నవదిన.

అందరూ ఆవిడనో వెటకారపు చూపు చూశారు.

అత్తయ్య మటుకు నన్ను చూడగానే ఎంతగానో సంతోషించింది.   ఈ అత్తయ్య ఇప్పుడు గుర్తొచ్చిందా కృష్ణా   అంటూ కన్నీళ్ళు పెట్టుకుంది.

అందరి ఎదురుచూపులు ఫలించి ఎట్టకేలకు లాయరుగారు వచ్చారు.

ఆయన వీలునామా చదివి వినిపిస్తుంటే

అందరి ముఖాలు మాడిపోయాయి.

అత్తయ్య ఆస్తినంతా  ఆసరా  పేర రాసింది.

 ఆసరా  ఏ దిక్కూలేని అభాగినులకు

చేయూతనిచ్చే సేవాసంస్థ.

  రాజూ మతుండే ఈ పనిచేశావా.

ఆవేశంతో వూగిపోయాడు పెద్దనాన్న.

  ఎందుకన్నయ్యా అంత కోపం. నేనిప్పుడు

ఏం తప్పు చేశాను.   శాంతంగా అంది రాజత్తయ్య.

  అంటే నువ్విప్పుడు ఏ తప్పూ చేయలేదనా

నీ ఉద్దేశం.   రెచ్చిపోయాడు పెద్దనాన్న.

నన్ను మినహాయిస్తే తక్కినవారంతా అత్తయ్య నిర్ణయాన్ని బాహాటంగా విమర్శించినవారే.

ఎవరెన్ని చెప్పినా అత్తయ్య తన నిర్ణయాన్ని మార్చుకోలేదు.

  అందరూ విధివంచితుల ఒంటరితనాన్ని ఏదో

విధంగా ఎక్స్‌ప్లాయిట్‌ చేద్దామనుకుంటారు. కానీ ఆ ఒంటరితనం ఎంత భయంకరమైనదో నాకు అనుభవమే. అందుకే, ఏదో ఒకటి వారికోసం చేయాలని ఎప్పట్నుంచో అనుకుంటున్నాను. నా నిర్ణయంవల్ల ఏ కొద్దిమంది జీవితం తిరిగి చిగురించినా నా జన్మ ధన్యమయినట్టే   కన్నీళ్ళతో అంది రాజత్తయ్య.

అత్తయ్య మాటలు, కన్నీళ్ళు ఆమె మనసుకు అద్దంపట్టాయి. అడియాసలయిన ఆశలు

తెలిశాయి. ఛిద్రమైన కోరికలు అర్థమయ్యాయి. అందరూ ఉన్నా ఎవరూ లేనట్టు తను

అనుభవించిన మానసిక ఒంటరితనం తాలూకు దుర్భరవేదన తెలిసొచ్చింది.

ఎందుకో పెద్దనాన్న మొహం కాంతిహీనం అయింది.

కొంతమంది విసావిసా బట్టలు సర్దుకోవటం మొదలెట్టారు. మరికొంతమంది మాడ్పు

మొహాలతో పక్కకు తప్పుకున్నారు.

అన్నీ ఉన్నవాళ్ళు కూడా సాటివారికి ఏమీ

చేయలేకపోతున్నారు. అలాంటిది అన్నీ

కోల్పోయినా విధివంచితులకు చేయూతనిచ్చి

అన్నీ ఉన్నవారిని అధిగమించి భాగ్యశీలి అయింది అత్తయ్య. తానేమీ అనుభవించకపోయినా ప్రతిఒక్కరూ పచ్చగా ఉండాలని కోరుకునే పెద్దమనసు అత్తయ్యది. అలాంటి మహోన్నత వ్యక్తిత్వం ముందు వినమ్రంగా తలవంచుకుని నిలబడ్డాను.

  కృష్ణా, కోపంగా ఉందా.   మెత్తగా అంది అత్తయ్య.

  ఆస్తులు పంచిస్తేనే ఆప్తులా అత్తయ్యా.

నేను వచ్చింది నిన్ను నాతోపాటు తీసుకువెళ్దామని. శోభ దగ్గరా, పిల్లల మధ్యనా ఉంటే నీ ఆరోగ్యం కుదుటపడుతుంది. దయచేసి కాదనకు   అత్తయ్య భుజాలచుట్టూ చేతులువేసి అన్నాన్నేను.

  కృష్ణా    అత్తయ్య కళ్ళనిండా నీళ్ళు,

ముఖంలో దాగని వెలుగు.

సకల చరాచర జీవరాశులలోని ఒక జంతువును మనిషిని చేసింది  మాట. బుద్ధి వివేచనలకు సాయుధమై  భావోద్వేగాలకు మాధ్యమమై ఒక సంస్కారవంతమైన జీవిగా మనిషిని తీర్చిదిద్దినది  మాట. ఆలోచనలకు ఒక నిర్దిష్టరూపాన్నీ అనుభూతులకు ఒక సున్నితభాష్యాన్ని ఇచ్చేదీ  మాటే. పలుకు పలుకులో తేనెలొలుకుతూ మానవజీవిత గమనాన్ని రసవంతం చేసేదీ

ఆగకుండా మోగుతున్న ఫోను బృంద అక్షరాలను అర్ధాంతరంగా ఆపేసింది.

చలికాలం  ఆపై ఆదివారం.

చుట్టూ మంచు  తెరలుతెరలుగా.

మర్నాడు సెమినార్‌లో పేపర్‌ ప్రెజెంట్‌ చేయాల్సిన పని లేకపోతే  బృంద హాయిగా వెచ్చగా మెత్తని పక్కలో ముడుచుకొని ఉండేది  ఇంకాసేపు.

స్పీచ్‌థెరపీ కోసం ఓ ప్రత్యేకమైన సాఫ్ట్‌వేర్‌ డెవలప్‌ చేశారు బృంద కంపెనీవారు. మార్కెట్‌లో విడుదల చేయడానికి ముందుగా స్పీచ్‌థెరపిస్టులకు ఒక సెమినార్‌ నిర్వహిస్తున్నారు. బృంద పరిచయ వాక్యాలు రాస్తోంది. మాటే తెలియని పుట్టుమూగ, చెవుడు వారికి ఇది మరోమాటగా అందిరావాలని వారి ఆశయం.

ఫోన్‌ మోగుతూనే ఉంది.

 ఆగకుండా మోగుతోందంటే ఇది తప్పకుండా ఆవలితీరాన్నుంచి వచ్చిన ఫోనే.  బృంద గొణుక్కుంటూ బద్దకంగా ఫోన్‌ అందుకుంది.

ఆమె అంచనా నిజమే. అది అమెరికా నుంచి వచ్చిన ఫోను. భార్గవి. మిన్నియాపోలిస్‌ నుంచి. బృందకు స్వయాన పెదనాన్న కూతురు.

ఏదో ముఖ్యమైన విషయమైతే తప్ప భార్గవక్క ఫోన్‌ చేయదు.

ఏమిటో విశేషం. బృంద కుతూహలంగా భార్గవి చెప్పేది వినసాగింది.

  బృందా

  అక్కా  వింటున్నా  చెప్పు

  ఇవాళ నువ్వు ఖాళీగా ఉన్నావా. రెండుమూడు గంటలు .   భార్గవి గొంతులో బరువు.

  రోజంతా ఖాళీనేగానీ, ముందు సంగతేమిటో చెప్పక్కా    బృంద కళ్ళముందు సగం రాసిన ఉపోద్ఘాతం కాగితాలు రెపరెపలాడుతున్నా నింపాదిగా అంది.

  నువ్వు వెంటనే వెళ్ళి అమ్మతో మాట్లాడి రావాలి   భార్గవి మాటల్లోని నిగూఢత బృందను స్పృశించింది. అయినా, కాస్త తేలికగానే బదులిచ్చింది.

  అలాగే అక్కా  ఏమిటి విశేషం. పెద్దమ్మ నాకోసం పాలతాలికలు వండిందా.

  బృందా  అట్లా మాటవరుసకు అనడం కాదు. నువ్వు అమ్మతో మా ట్లా డి రావాలి   భార్గవి

 మాట్లాడి  అన్న పదాన్ని పలికిన తీరులో బృందకు

ఏదో తేడా ధ్వనించింది.

అవ్యక్త భావమేదో ఆమెను అప్రమత్తం చేసింది. నిటారుగా కూర్చుంది. జాగ్రత్తగా అడిగింది.

  అక్కా, ఏదైనా సమస్యా.

  అమ్మ మాట్లాడి మూడువారాలైంది.   భార్గవి గొంతులో చిన్నపిల్ల స్వరంలోని అమాయకత్వమూ

పెద్దరికంలోని గాంభీర్యమూ ఒకేసారి వ్యక్తమయ్యాయి.

బృంద ఏదో అడగబోయేలోపలే భార్గవి అంది

  నాన్న సంగతి నీకు తెలిసిందే కదా బృందా.

ఆయన లోకం ఆయనది. ఆయన లోకంలో అమ్మ కూడా ఉందని ఆయన ఏనాడూ అనుకోలేదు. ఇకపై అనుకుంటాడన్న నమ్మకం కూడా లేదు. అమ్మకు ఆయనే లోకం. ఆయనలేని జీవితాన్ని అమ్మ వూహించలేదు  .

  అక్కా    బృంద భార్గవి భావోద్వేగానికి మధ్యలోనే అడ్డుపడింది.   నువ్వు దూరాన ఉంటున్నావుగా, అందుకేనేమో ఎక్కువగా బాధపడుతున్నావు. పెద్దమ్మకి ఒంట్లో ఎలా ఉందో ఏమో. చిన్నపాటి నలతలు ఈ వయసులో సహజమేగా. నీకు చెపితే అనవసరంగా కంగారుపడతావనుకుందేమో  నేను ఇప్పుడే వెళ్ళి విషయం కనుక్కొని నీతో వివరంగా మాట్లాడతాగా. ఈ బృంద మీద భారం వేసేసి నువ్వు ఫోన్‌ పెట్టేసి హాయిగా నిద్రపో  .

  భారంకాదు  బాధ్యత అనుకోే బృందా.

నాన్న నీతోనే కాస్త నోరు మెదిపి మాట్లాడతారు.

అందుకేగా నీకు ఫోన్‌ చేసింది  .

  ఏదైతేనేంలే అక్కా, ఇక నేను చూసుకుంటాగా. నువ్వు నిశ్చింతగా ఉండు. ఏ విషయమూ నీకు వెంటనే చెప్తాగా

భార్గవికి బోలెడంత భరోసా ప్రకటించేసి బృంద, ఆమెకు వీడ్కోలు పలికింది.



 కానీ, ఎలాగబ్బా. పెదనాన్న ఏమన్నా సామాన్యుడా.  బృంద నొసలు ముడిపడ్డాయి.

బృంద పెదనాన్న   చంద్రమౌళి   ఆషామాషి వ్యక్తికాడు. మొదటివరస ప్రభుత్వాధికారి.

ఓ ప్రతిష్ఠాత్మక యూనివర్శిటీలో లెక్కల్లో డాక్టరేట్‌ సాధించినవాడు. గోల్డ్‌మెడలిస్ట్‌.

ఈమధ్యనే స్వచ్ఛంద పదవీవిరమణ చేశాడు. సొంతంగా వ్యాపారం చేసుకుంటున్నాడు. పెద్దమ్మ భారతి   ఫిజిక్స్‌ లెక్చరర్‌గా పనిచేస్తూ పిల్లలుపుట్టాక మానేసింది.

భార్గవి పెద్దది. ఆమె, భర్తా అమెరికాలో డాక్టర్లు. పిల్లాపాపలతో కుదురైన జీవితం. భరత్‌ చిన్నవాడు. ఈమధ్యనే రెసిడెన్సీ పూర్తిచేశాడు. తన సహాధ్యాయినే పెళ్ళాడాడు. అమెరికాలోనే నివాసం.

భార్గవి అన్నమాట నిజమే. చంద్రమౌళి దగ్గర అతని పిల్లలకన్నా బృందకే కాస్త చనువు ఎక్కువ. బహుశా వాళ్ళిద్దరిమధ్యా సాన్నిహిత్యానికి లెక్కలే కారణం కావచ్చును. ఆయన పిల్లలు ఇద్దరూ లెక్కలకు దూరం.

ఇక, బృంద ఎప్పుడు సెలవులు వచ్చినా, పెదనాన్న దగ్గర చేరి లెక్కలు నేర్చుకుంటూ ఉండేది. ఆ విధంగా వారిద్దరి నడుమ కొంత చొరవ ఏర్పడింది. చంద్రమౌళి

ఎప్పుడైనా మంచీచెడూ మాట్లాడితే అది బృందతోనే.

 బాదరబందీలు బాధ్యతలు ఏమీలేవు. మరి పెద్దమ్మ మనసు ఎందుకు నొచ్చుకుందో. లోలోన ఏమని దిగులుపడుతుందో. ఎవరితో పంచుకోవాలనుకుంటుందో

బృంద ఆలోచనలను పక్కనపెట్టి చంద్రమౌళి గారి ఇంటిదారి పట్టింది.

చంద్రమౌళి మామూలు వ్యక్తికాడు. తననితాను అత్యాధునికుడిననీ మహా నాగరికుడిననీ విశ్వమానవుడిననీ మనసావాచా నమ్మిన వ్యక్తి.

నడకలో నడతలో   మాటలో మన్ననలో   ఆహార వ్యవహారాల్లో   ఒక్కటేమిటి అనుక్షణం ఈ విషయాన్ని స్పష్టంగా ప్రకటించేస్తుంటాడు.

ఆయన భావాల విషయం అటుంచి, ఆయన చేసిన ఉద్యోగాల వలన ఆయనచుట్టూ ఒక బ్రహ్మాండమైన వలయం సృష్టించబడింది. అదే ఆయన ప్రపంచమైపోయింది. ఆయన అత్యాధునిక జీవనశైలి ఆద్యంతమూ బంధుమిత్రులందరినీ అంటీముట్టనట్లుగా అల్లంత

దూరాన నిలబెట్టింది.

ఇక భారతి   ఆయనకు అన్నివిధాలా సరిజోడని అందరి నమ్మకం. ఆయన శైలికీ ఈమెకూ పోలికలేదు. అణుకువగా అల్లనమెల్లనగా సాగుతూ ఉంటుంది

ఈమె వ్యవహారం. ఎటుచూసినా ఆడపిల్లలందరికీ చటుక్కున ఆమెను ఉదాహరణగా నిలబెట్టేవారు.  ఆడపిల్లలంటే ఆమెలా ఉండాలి  అంటూ. అప్పుడప్పుడూ చంద్రమౌళి కూడా ఈ విషయమే సగర్వంగా చెప్పుకుంటూ ఉంటాడు.  భార్యంటే అలా ఉండాలి  అంటూ.

 పెద్దమ్మను ఏ విషయం నొప్పించి ఉంటుందబ్బా  వద్దనుకొన్నా వదలని ఆలోచనలు బృంద బుర్రను తొలుస్తూనే ఉన్నాయి.

మనసులోని భావాలను ముఖాన కనబడనీయకుండా  ఏమీ ఎరగట్లుగా  ప్రసన్నవదనంతో కాలింగ్‌బెల్‌ మోగించింది బృంద.

ఎప్పుడూ విప్పారిన నవ్వు ముఖంతో కళకళలాడుతూ భారతి వచ్చి తలుపుతీసేది. ఈసారి ఇంటి వంట మనిషి, లక్ష్మమ్మ వచ్చి తలుపుతీసింది నిశ్శబ్దంగా.

  పెదనాన్నా  పెద్దమ్మా    కేకపెడుతూ లోపలకి వెళ్ళబోయింది బృంద.

  సారు, తోటలో ఉన్నారు. కాఫీ ఇమ్మంటారా.   లక్ష్మమ్మ ఓ సమాధానం, ఓ ప్రశ్న విసిరేసింది.

  వేడిగా ఉండాలి. అక్కడికే తీసుకురా

బృంద తోటవైపు వెళుతూ అంది.

  రామ్మా  బృందా. చాన్నాళ్ళయింది ఇటువైపు వచ్చి. ఎలా ఉన్నావ్‌.

  మామూలే పెదనాన్నా. పనుల వత్తిడి. ఇంటికిరాగానే మంచానికి అడ్డంపడ్డమే. మళ్ళీ తెల్లారి ఉరుకులు పరుగులు. ఉన్న కొద్ది సమయంలో ఎటైనా రావాలన్నా పోవాలన్నా ట్రాఫిక్‌ పుణ్యాన ఏదో దూరప్రయాణం చేసినట్లు అలసట   అడిగినవారిదే దోషం అన్నట్లు

బృంద టకటకా మాట్లాడుతూనే ఉంది.

చంద్రమౌళి చిరునవ్వుతో వింటున్నాడు.

గడగడ కబుర్లు, వేడివేడి కాఫీలు అయ్యాక సాధ్యమైనంత యథాలాపంగా అడిగింది బృంద    పెద్దమ్మేది. నేను వచ్చి ఇంతసేపయింది, కనబడనేలేదు  .

  పైన గదిలో ఉంది   పొడిగా అన్నాడు చంద్రమౌళి.

  స్నానం చేస్తుందా ఏమిటి.

  ఏమో ఎవరికి తెలుసు.   ఈసారి చంద్రమౌళి మాట విసురుగా వచ్చిపడింది.   స్నానమో పానమో జపమో తపమో  .

  పెదనాన్నా   బృంద ఏదో చెప్పబోయింది.

  తన గురించి తనేమనుకుంటుందసలు. మూడు వారాలు. మాటాలేదు పలుకూ లేదు. మూగనోముపట్టి మూలగదిలో ముడుచుకు కూర్చుంది. ఆమెకే అంత అహం ఉంటే నాకెంత ఉండాలి.   చంద్రమౌళి కుర్చీని కాళ్ళతో వెనక్కి తన్ని, లేచి నిల్చున్నాడు.   మౌనపోరాటం  హు. మగాడన్నాక కాస్త సరదాలూ

సంతోషాలూ ఉండవా. ఎప్పుడూ ఆమెచుట్టూ తిరుగుతూ కూర్చోవాలా. కొంగుపట్టుకొని వేళ్ళాడాలా. వారమంతా కష్టపడతా. వారం చివరి రెణ్ణాళ్ళూ అలా సరదాగా గడపి వస్తా. నా పద్ధతి మొదటినుంచీ ఇంతే. నేను సంతోషంగా ఉంటే సహించలేదు. రెణ్ణాళ్ళు

భీష్మించుకుంటుంది. ఆమెకే అంత పొగరుంటే నాకెంత పొగరుండాలి. నేనో రెణ్ణాళ్ళు మాట్లాడకపోతే అప్పుడు నెత్తీ నోరూ కొట్టుకొని నా కాళ్ళ దగ్గరికి వస్తుంది. నేను కాబట్టి ఆమెని భరిస్తున్నా. ఇంకొకరైతేనా.   ఆ మాటలు గబుక్కున గుమ్మరించేసి చంద్రమౌళి చరచరా బయటకు వెళ్ళిపోయాడు.

 పెదనాన్న లాంటి పెద్దమనిషి నోట ఇలాంటి మాటలా. గుండెల్లో గునపాలు గుచ్చినట్లు ఇంత సూటిపోటిమాటలా.  బృంద నిర్ఘాంతపోయింది.

కదలలేక మెదలలేక కుర్చీలోనే కూర్చుండిపోయింది.

 ఇంతటి కోపం ఎన్నడూ కనీవినీ ఎరుగదు తను. భార్గవి అక్క అన్నది నిజమే. ఇది లోతైన విషయం. పైపైన వ్యవహారం కాదు . బృంద కాసేపు కూర్చున్నచోటే ఉండిపోయింది. కాసేపటికి నెమ్మదిగా లేచి

భారతి గదికి వెళ్ళింది.

భారతి ఒక్కతే ఉంది. మంచంమీద ఓ ఆకారంలా. గదంతా చీకటి, మౌనం. బృంద ఏమీ మాట్లాడకుండా కిటికీలు తెరిచింది. తెరలు తొలగించింది.

వెలుతురు వెల్లువలా గదంతా నిండిపోయింది.

  ఏంటి పెద్దమ్మా  ఒంట్లో బాగుండలేదా .

సాధ్యమైనంత యథాలాపంగా అడిగింది.

  అమ్మా నాన్నా ఎలా ఉన్నారు.   బృంద ప్రశ్నకు సమాధానంగా మరో ప్రశ్న వచ్చింది భారతి నోట.

అంతే. బృంద గడగడ కబుర్లన్నీ గుమ్మరించేసింది. బంధుమిత్రుల బాగోగుల్నీ శుభాశుభాల్నీ.

భారతి త్వరగానే మాటల్లోపడింది.

బృంద మాట్లాడుతూనే భారతిని తరచిచూస్తోంది. భారతి కంటికింద వలయాలూ పీక్కుపోయిన

దవడలూ మెడకింద ఉబ్బిన నరాలూ బృందకు

ఎన్నో విషయాలు చెప్పాయి.

  అక్కావాళ్ళు ఎలా ఉన్నారు పెద్దమ్మా, ఇంటికి ఎప్పుడు వస్తానన్నారు.

  ఏమోనమ్మా, నీకే తెలియాలి మీ అక్క విషయం. నేను మాట్లాడి చానాళ్ళయింది  .

  అదేంటి పెద్దమ్మా, నువ్వు ఒక్కపూట మాట్లాడకపోతే అక్క వూరుకోదే. ఏదైనా కాన్ఫరెన్స్‌కు వెళ్ళిందా ఏమిటి.

  అలాంటిదేమీ లేదు    భారతి కాసేపాగి అంది స్పష్టంగా    నేనే మాట్లాడలేదు  .

ఎందుకు, ఏమిటి లాంటి ప్రశ్నలు వేయదలుచుకోలేదు బృంద. అలా వేయడం వలన ఆమె

మాట్లాడటం ఎక్కడ మానివేస్తుందోనని సంకోచిస్తూ

నిశ్శబ్దంగా కూర్చుంది.

  మాట్లాడాలనిపించలేదు   కాసేపాగి తనే అంది భారతి    ఎవరితో కూడా   మళ్ళీ మౌనం.

బృంద భారతి కళ్ళల్లోకి చూసింది. కళ్ళు మనసుకు వాకిళ్ళు అంటారు.

ఏ భావమూ ఏ స్పందనా ఎరుగని గాజుగోళాల్లా ఘనీభవించిన మౌనాల్లా ఉన్నాయి ఆమె కళ్ళు.

భారతి కాస్త తేరుకున్నట్లు ఉంది. లేచి మంచంమీద బాసింపట్ట వేసుకొని కూర్చుంది. మునివేళ్ళతో జుట్టును కాస్త పైకి ఎగదోసి ముడి వేసుకుంది. ముంతంత కొప్పు. భారతిది పొడవాటి అందమైన తలకట్టు. అక్కడక్కడ నెరిసిన వెంట్రుకలు జలతారు తీగల్లా మరింత అందాన్ని ఇస్తున్నాయి. వడలిన ముఖం. దుఃఖభారంతో వంగిన శరీరం. ఒక విషాదభరిత వర్ణచిత్రంలా ఉంది.

భారతి లేచి నిలబడింది. తూలిపడబోయింది.

తమాయించుకొని బాత్‌రూంలోకి వెళ్ళింది.

బృంద కాఫీ కప్పును భారతికి అందిస్తూ చొరవగా అంది    పెద్దమ్మా, ఆకలి. ఆదివారం కదా. నువ్వు ఏదైనా కమ్మగా వండిపెడతావని ఇలా పొద్దున్నే వచ్చా  .

భారతి బృంద పక్కనవచ్చి కూర్చుంది. ఆమె కళ్ళల్లోకి చూస్తూ తేటగా అడిగింది.

  నిన్ను భార్గవి పంపింది  కదరా.

బృంద గతుక్కుమంది.

  అబద్ధం చెప్పినా అతికినట్లు చెప్పాలిరా

భారతి మొదటిసారిగా నవ్వింది.

బృంద కూడా నవ్వేసింది.

ఒక్కసారిగా వాతావరణం తేలికపడింది.

  పిల్లలు దూరాన ఉన్నారు. అయితే మాత్రం,

మేము వాళ్ళను గురించి ఆలోచిస్తున్నట్లే  వాళ్ళూ మా గురించి ఆలోచించరూ. ఈమధ్య చాన్నాళ్ళయింది మాట్లాడి. మరి  భార్గవి, భరత్‌ కంగారుపడకుండా ఎలా ఉంటారు.   ఎటువంటి భావోద్వేగం లేకుండా అంది భారతి.

  పెద్దమ్మా, అన్నీ తెలిసీ

  బృందా  ఎంతోకొంత తెలవడమూ ఒక్కోమారు ఇబ్బందమ్మా   తల వంచి అలవోకగా నవ్వింది భారతి.   సరే, భార్గవికి చెప్పు  నాకు ఎవరిమీదా కోపమూ లేదు, ఏ విధమైన ఆరోపణా లేదు. ఒక విధమైన

నిర్లిప్తభావం నన్ను కమ్మేసింది. నిగూఢమైన

నిశ్శబ్దం నన్ను ఆక్రమించేసింది. ఒకటా రెండా

నలభై ఏళ్ళ పైచిలుకు  .

భారతి గొంతు పూడుకుపోయింది.

బృంద తన చేతిని బిగించి పట్టుకుంది

ఓదార్పుగా ఉపశమనంగా.

భారతి మాట్లాడటం మొదలుపెట్టింది

మహాప్రవాహంలా.

  నేను విసుగెత్తిపోయాను. మొదట్లో బిడియం,

ఆ తరవాత భయం. ఆయన ఎందుకు చీటికిమాటికి మౌనం వహించేవారో తెలిసేది కాదు. నా వలన

ఏ పొరపాటు జరిగిందోనని తల్లడిల్లిపోయేదాన్ని. ఏడ్చేదాన్ని. బతిమిలాడేదాన్ని. నా కట్టుబొట్టు, వంట, వడ్డన, పిల్లల పెంపకం, చదువులు, బంధుమిత్రులతో వ్యవహారం  ఏ విషయమై ఆయన మనసు నొచ్చుకుందో తెలిసేదికాదు. ఏ తప్పును నేను దిద్దుకోవాలో తెలిసేదికాదు. అనుక్షణం అప్రమత్తమైపోయేదాన్ని, నన్ను నేను నిందించుకొంటూ సవరించుకొంటూ. నాకూ కోపం వచ్చేది. ఫలానాది ఆయనకు నచ్చిందనో నచ్చలేదనో మాటమాత్రం చెపితే నేను మార్చుకోనా. అలక

దాంపత్యంలోని తియ్యని జ్ఞాపకం అంటారు. అదేమోగానీ నాకుమాత్రం చేదు అనుభవాల్నే మిగిల్చింది. ఎప్పుడైనా కులాసాగా మాట్లాడుతూ ఉంటే ఆకస్మాత్తుగా మౌనం. పిల్లలతో సహా సరదాగా పకపకలాడుతూ ఉంటే

హఠాత్తుగా నిశ్శబ్దం. అంతే, పిల్లలకూ నాకూ భయం. ప్రతిమాటా మాట్లాడుతూ ఆయన స్పందనలను అంచనా వేసేవాళ్ళం. ఒక మాట మాట్లాడాలంటే ఎన్నిసార్లో

ఆలోచించేవాళ్ళం. భయంభయంగా. మా ముగ్గురిలో

ఒక సహజ వ్యక్తీకరణ అనేది లేకుండా పోయింది,

మా ప్రమేయం లేకుండానే. కుటుంబంలో నలుగురం. తండ్రి దగ్గర గారాలుపోవాలని పిల్లలకూ భర్త సరసన సరాగాలు తీర్చుకోవాలని నాకూ ఉండదూ. చనువుగా

చొరవగా మాట్లాడే అవకాశమే లేకపోతే  ఇక గారాలుమారాలు ఎలా వీలుపడతాయి.

భారతి కళ్ళు మూసుకుంది. కనురెప్పల కింద

తన సంచలనాన్ని అదిమిపెడుతూ.

  మాట్లాడాలి  ఎన్నో మాట్లాడాలి  మాట్లాడకపోతే నేనేమిటో ఎలా తెలుస్తుంది. ఒకరితో ఒకరం నోరారా మనసారా మాట్లాడాలి. సహజంగా మాట్లాడాలి.

అణుకువగా గౌరవంగా మర్యాదగా   ఆకుకు అందకుండా పోకకు కందకుండా   నాకు మాట్లాడాలని లేదు. ఎందుకంటే, అది అన్నివేళలా వీలుపడదు. ఎలా వీలవుతుంది నువ్వే చెప్పు బృందా. ఎలాంటి అరమరికలు లేకుండా హాయిగా మాట్లాడుకోలేమా. పిల్లల్లాగా  .

బృందకు ఎలా స్పందించాలో తెలియలేదు. ఆమె ప్రతి మాటతో ఏకీభవిస్తున్నపుడు ఏం మాట్లాడగలదు. పెదాలు తడిచేసుకొని నెమ్మదిగా గొణిగింది.

  పెద్దమ్మా  ఇంతకు ముందెప్పుడూ  నువ్విలా

  నిజమే. ఇంతకుముందెప్పుడూ నేనిలా మాట్లాడలేదు. కానీ, నేను మాట్లాడాలని చాలా ప్రయత్నించాను. చుట్టూ ఇందరున్నా మాట్లాడే మనిషి కరువంటే నువ్వు నమ్మలేవు. కానీ, చుట్టూ నీరున్నా దప్పిక తీర్చను

నీటిచుక్క కరువు అయ్యే సందర్భం నీవు వూహించగలవు కదా. ఉప్పొంగే సముద్రంపై ఒంటరి ప్రయాణం.

నా కంటినీరే ఉప్పెనై నన్ను ఉక్కిరిబిక్కిరి చేసింది. ఇన్నాళ్ళూ నేను నేనుకాదు  .

భారతి ఓ క్షణం ఆగింది. పూడుకుపోతున్న గొంతును కూడదీసుకొంది.



  ఏళ్ళ తరబడి నా లోలోన అణిచి ఉంచిన మాటలన్నీ నన్ను లోలోపల తొలిచివేస్తున్నాయి. నేను మీ పెదనాన్నతో ఎన్నో మాట్లాడాలనుకొన్నాను. మధుర

భావనలు ముంచెత్తినప్పుడు తీపి వూసులు కలబోసు

కోవాలనుకొన్నాను. అమ్మానాన్నలను కోల్పోయినప్పుడు ఆ బాధ ఆయనతో చెప్పుకోవాలనుకొన్నాను. పిల్లల ముద్దుమురిపాలు ఆయనతో పంచుకోవాలనుకొన్నాను. ఉద్యోగం నాకు ఇచ్చిన స్వేచ్ఛ గురించి వివరించాలనుకొన్నాను. నా శరీరానికి నొప్పి కలిగినా  నా మనసు నొచ్చుకున్నా  నా బుద్ధి పరుగులుపెట్టినా  మొదట ఆయనకే చెప్పాలనుకొన్నాను. కానీ  కానీ  నేను మాట్లాడలేకపోయాను. నా సంతోషం, సంఘర్షణ, సంవేదన, సంబరం  ఏదీ  ఏదీ  విడమర్చి చెప్పలేకపోయాను. ఏ చిన్నిచిన్ని మాటలతో ఓ మానవసంబంధం రమణీయం అవుతుందో, ఆ మాటలన్నీ నాలోలోనే ఇంకిపోయాయి. ఇగిరిపోయాయి. మోసులెత్తకముందే మోడువారిపోయాయి. ఒక నిర్లిప్తత నా చుట్టూ  నాలోలోన

ఒక్కోమాట భారతి గుండెల్లోంచి పొంగి వస్తున్నాయి, మెలమెల్లగా  బరువుగా.

  విసిగిపోయాను. ఇక మిగిలిన జీవితమంతా ఇలాగే గడపాలని నాకు లేదు. ఒక మార్పును కోరుకుంటున్నాను. ఎలాంటి మార్పును కోరుకుంటున్నానో కూడా నేను స్పష్టంగా చెప్పగలను. కానీ  ఆ మార్పును

తీసుకురాలేని అశక్తత నన్ను నిరాశలో ముంచెత్తుతోంది. నేను మనిషిని. నేను మాట్లాడకుండా ఎలా ఉండను.

భారతి మాట్లాడుతూనే ఉంది.

  నీకు లెక్కలంటే మహా ఇష్టం కదరా బృందా

ఈ చిన్న లెక్క చెప్పు  వారానికి రెణ్ణాళ్ళు ఆయన అలక. రెణ్ణాళ్ళు నా నిరాశ. ఒకరోజు నా బతిమిలాట. మరునాడు ఆయన బెట్టు. ఆ తరవాత రోజు ఆయన అజ్ఞాతం. అంతా మళ్ళీ మొదలు. ఈ క్రమంలో

మా కుటుంబం సామరస్యంగా గడిపినవి వారానికి

ఎన్ని రోజులు. నెలకు ఎన్ని వారాలు.

నలభై ఏళ్ళలో ఎన్ని నెలలు.

బృంద సమాధానం చెప్పలేకపోయింది.

భారతి చెప్పిన లెక్క వేయడానికి చంద్రమౌళి

గణిత పాండిత్యం అక్కర్లేదు. ఏ రెండో తరగతి

పిల్లాడిని అడిగినా చెప్పగలడు. కానీ, ఇది లోతైన

లెక్క. అంకెలగారడీ కాదు కదా.

ఒక్కమాటలో  వారి జీవితం.

  పెద్దమ్మా    బృంద గొంతు వణికింది.

  అలాంటి ఆలోచన నన్ను వెంటాడినప్పుడే ఒక నిస్పృహ నన్ను మింగేస్తుంది. ఈ లోకం నుంచి

నేను మాయమైపోతే బావుణ్ణు అనిపిస్తుంది. ఛ.

ఇంత చదువు చదివీ   .

గుమ్మం దగ్గర అలికిడి  చంద్రమౌళి.

ఎప్పటినుంచి నిలబడి ఉన్నాడో మరి.

భారతి, బృంద ఏమీ మాట్లాడలేదు. బృంద

నెమ్మదిగా లేచి చంద్రమౌళి దగ్గరకి వెళ్ళి నిల్చుంది.

భారతి ముఖం పాలిపోయి ఉంది. కొప్పు విడివడి నిడుపాటి వెంట్రుకలు ఆమె ముఖాన్ని చుట్టివేశాయి. ఆమె కనులలో దోబూచులాడిన భావమేదో చంద్రమౌళిని సూటిగా తాకినట్లుంది. బృంద ఉదయం చూసిన

చంద్రమౌళి కాడు ఇతను. బెట్టు అంతా ఆ ఒక్కచూపుతో సరి. మనిషి నీరుకారినట్లుగా  మనిషే

నీరయినట్లుగా నిలబడిపోయి ఉన్నాడు.

బృంద మెల్లగా చంద్రమౌళికే వినబడేట్లుగా అంది.

  ఇంత చిన్న లెక్క ఎలా తప్పావ్‌  పెదనాన్నా

చంద్రమౌళి బృంద వంక తెల్లబోయి చూశాడు.

  అహానికి అహం, పొగరుకి పొగరు. లెక్క సరికాదు పెదనాన్నా. ఎదుటివారిలోని అహాన్ని అధిగమించగల సంస్కారమూ మనలో ఉండవచ్చు కదా. నువ్వు  నువ్వు  ఈ కుటుంబానికి పెద్దవి .

చంద్రమౌళి కళ్ళు వాల్చేశాడు. వణుకుతోన్న

పెదవిని బిగించిపెట్టాడు.

  నిరాశలో నిస్పృహలో పెద్దమ్మ ఏదైనా

తొందరపాటు నిర్ణయం తీసుకొని ఉంటే.

చంద్రమౌళి విలవిలలాడిపోయినట్లుగా చివ్వున

తలెత్తిచూశాడు.

  ఇన్నాళ్ళూ ఎవరు ఎవరిని భరించారంటావ్‌

పెదనాన్నా.   బృంద అతని ముఖంలోకి లోతుగా

చూసి, భారంగా బయటకు నడిచింది.

చంద్రమౌళి ఎంత మెత్తగా నడుస్తోన్నా

భారతి వైపు సాగుతోన్న అతని బరువైన పాదాల సవ్వడి, బృంద వెనకే వినబడింది. బృంద

ఓ క్షణమాగింది. నిట్టూర్చి ఇంటిదారిపట్టింది.

గుండె అంతా పట్టేసినట్లయింది.

మాట  ఎంత శక్తివంతమైంది. ఒకే ఒక్కమాట. ఒక వ్యక్తి నిండు జీవితం.

ఆలస్యంగానైనా పెద్దమ్మ పెదవి విప్పింది. కానీ, ఎందరు తమ జీవితకాలంలో ఇలా మాట్లాడే అవకాశమే లేకుండా నలిగిపోతున్నారో .

పుట్టు మూగవారిని మాట్లాడించడం ఎలాగ అని

ఓ పక్క ప్రయత్నిస్తుంటే, నోరుండీ పుట్టినప్పటినుండీ మూగమొద్దుల్లా ఎందరు జీవిస్తున్నారో .

నోళ్ళు కుట్టేసి  నాలుకలు తెగకోసి  కాళ్ళూ చేతులకు బేడీలు వేసి  తమ స్వార్థంకోసం బలహీనులను

వినియోగించుకొన్నారే  చరిత్రలో ఒదిగిన ఆ అనామిక

బానిసలు  అసంఖ్యాక బానిసలు  వాళ్ళ మనసుల్లో

ఎన్ని మాటలు సుళ్ళు తిరిగి ఉంటాయో . అవును, నిజం. మాటని నియంత్రించి మనిషిని నియంత్రించారు.

వాళ్ళు పుట్టు బానిసలైతే ఆడవాళ్ళు కట్టు బానిసలు.

ఇప్పుడు మన కళ్ళెదుట నవనాగరీక సమాజంలో నయానాభయానా ఎందరిని మాట్లాడనివ్వకుండా చేస్తున్నాం. నోరు మెదపనీయని ఈ దౌర్భాగ్యస్థితి

మన చుట్టూ కనబడుతూనే ఉందిగా. అంటే, ఆ మాట దోచేయబడిన మనుషులందరూ మానవజాతి పరిణామక్రమంలో ఒక అడుగు వెనక్కి నెట్టివేయబడినట్లేగా. అంటే  అంటే  వారిని మూగ జంతువుల్లా

బతికేట్లుగా నియంత్రించినట్లేగా.

  ఛ.   బృంద అప్రయత్నంగా బిగ్గరగా అంది.

వెన్ను జలదరింపు వదిలేలా.

మళ్ళీ భార్గవి ఫోను.

  బృందా  అమ్మానాన్నా ఇద్దరూ ఇప్పుడే

మాట్లాడారు. భరత్‌తో కూడా మాట్లాడారట  .

బృంద మౌనంగా వింటోంది.

  ఇంతకీ నాన్నకు ఏం మందు వేశావ్‌ .

భార్గవి గొంతులో ఎక్కడలేని కుతూహలం.

  నేను కాదు, పెద్దమ్మే వేసింది. ఆ మందు  మాట. పెదనాన్న చుట్టూ ఆయనమాటే గెలిచే వాతావరణం

ఉంది. అందుకే ఇన్నాళ్ళూ ఆయనే మాట్లాడారు. ఇకపై మీరందరూ మాట్లాడతారని గ్రహించాడు. అంతే.

భార్గవి చిన్నపిల్లలా సంబరపడుతూ అంది    ఏమైనా ఒక్కమాటతో నాన్నలో ఎంత మార్పొచ్చిందే.

బృందను భార్గవి సంబరం కదిలించలేకపోయింది. కానీ,  ఒక్కమాట  అన్న పదం భారతి మాటలను స్ఫురింపజేసింది.

 ఆ ఒక్కమాట   నోర్ముయ్‌.  అన్న ఆ ఒక్కమాట

కణకణ కాల్చిన కమ్చీ దెబ్బలాగా నన్ను అమాంతం వచ్చి తాకేది. ఆ మాట ఆయన పెదవిని ఎన్నిమార్లు దాటిందో కానీ, ఆయన కంటిసైగతో కనుబొమ్మ

విరుపుతో నొసటి ముడతతో చేతి సైగతో ఎన్నిరకాలుగా మాట్లాడవచ్చునో అన్ని రకాలుగా నన్ను వచ్చి తాకేది. ఆ ఒక్కమాట నా మాటలన్నిటినీ మింగేసింది

ఇన్నేళ్ళుగా   భారతి ఆపై మాట్లాడలేకపోయింది.

మాట ఆగింది.

ఆలోచనల్లోంచి తేరుకొని అంది బృంద,   భార్గవక్కా  ఈమాత్రానికే చిన్నపిల్లలా సంబరపడిపోకే  ఇప్పుడేగా పెదనాన్న మనుషుల్లోపడ్డాడు. మనిషిగా ఎదగనీ.

  అదేంటే.   భార్గవి అయోమయంగా అంది.

  అక్కా, చంపనొంపవెయ్యేల  ఒక్కమాట

చాలదా.


ప్రతిరోజూ సాయంకాలం సదాశివం ఇంటికివెళ్ళి కొంతసేపు వాడితో మాట్లాడితేగానీ నాకు తోచదు. సదా, నాకు బాల్యస్నేహితుడు మాత్రమేకాదు, అత్యంత ఆత్మీయుడు కూడా.

  రారా, ఇవాళ అరగంట ఆలస్యం చేశావు. ఉండు, స్నానంచేసి వస్తాను. అమ్ములూ  మామయ్య వచ్చాడు, రా తల్లీ   అంటూ సదాశివం కూతురిని పిలుస్తూ లోపలకు వెళ్ళాడు.

అపర్ణ దగ్గరకు వస్తుండగా   అమ్ములూ, బాగున్నావా   అంటూ ఆప్యాయంగా పలకరించాను.

  ప్లీజ్‌, నన్ను అమ్ములూ బాణాలూ అనకుండా చక్కగా పేరుపెట్టి పిలవకూడదా మామయ్యా   అంది.

నేను అమ్ములూ అని ప్రేమగా పిలిచిన ప్రతిసారీ ఇలాగే విసుక్కునేది. మొదట్లో ఈ బాణాల గొడవేంటో నాకర్థమయ్యేదికాదు. కానీ ఆ తర్వాత్తర్వాత అర్థమైంది  అమ్ములంటే బాణాలనే అర్థముందని.

  అదేంట్రా, నీ ముద్దుపేరు అమ్ములేగా, నువ్వు పుట్టినప్పట్నుంచీ అలానే పిలుస్తున్నాంగా

  నాకు వూహ తెలియనప్పుడు మీరందరూ పెట్టిన పేరది. నాకది ఇప్పుడు నచ్చటంలేదు. అసలు అపర్ణ అనే పేరు కూడా నచ్చలేదు. అందుకే, అనూహ్య అని పేరు మార్చేసుకున్నా  .

  మార్చేసుకున్నావా. ఎప్పుడు.   జోక్‌ చేస్తుందనుకున్నాను.   మీ నాన్నకు చెప్పేశావా.   నవ్వుతూ అడిగాను.

  ఇంకా చెప్పలేదు. ఒక వారంరోజుల్లో గెజిట్‌లో కూడా వచ్చేస్తుందిలే. అయినా నాకిష్టమైన పేరు నేను పెట్టుకోవడం తప్పుకాదుగా   అంటూ లోపలకి వెళ్ళిపోయింది.

అవాక్కయ్యాను. ఏంటో ఈ పిల్ల  తండ్రికి కూడా చెప్పకుండా పేరు మార్చేసుకోవడం. అయినా తన నేచర్‌కు అపర్ణకంటే అనూహ్యే సరిగ్గా సరిపోతుంది ఎప్పుడు ఏం చేస్తుందో వూహించలేం మరి.

స్నానం చేసి సదా వచ్చాడు. అపర్ణ పేరు మార్పిడి సంగతి చెప్పాను.

  నిజంగానా. నాకు తెలియదురా   అంటూ చాలా ఆశ్చర్యపోయాడు.

కాసేపు లోకాభిరామాయణం కానిచ్చి ఇంటికి వచ్చాను.



భోంచేసి పడుకున్నానుగానీ నిద్రపట్టలేదు. అపర్ణ గురించే ఆలోచన. చిన్నతనంలోనే తల్లిని పోగొట్టుకున్న అపర్ణ అంటే సదాకు అమితమైన ప్రేమ. ఎంతో ముద్దుగా పెంచాడు. అత్తగారు బతిమాలుకున్నా, కూతురిని అక్కడికి పంపలేదు. తల్లి ఎంత బలవంతపెట్టినా రెండోపెళ్ళికి ఒప్పుకోలేదు సదా. ఇద్దరం ఒకే స్కూల్లో, ఆ తర్వాత ఒకే కాలేజీలో చదివాం. ఒకే వూళ్ళొ ఉద్యోగం, అయితే వేర్వేరు కంపెనీల్లో. కుటుంబ బాధ్యతలతో సతమతమైన నేను, పెళ్ళే వద్దనుకుని బ్రహ్మచారిగానే ఉండిపోయాను. అమ్ములుకు చిన్నప్పటినుండీ నా దగ్గర బాగా చనువు. అదృష్టమేమంటే అమ్ములు నన్ను అంకులూ పెంకులూ అనకుండా చక్కగా మామయ్యా అని ప్రేమగా పిలుస్తుంది. ఈ తెలుగు పిలుపు నన్ను అమ్ములుకు మరింత దగ్గరకు చేర్చింది. వాళ్ళ నాన్న  అమ్ములూ  అని పిలవడంతో, నేనూ అలాగే పిలిచేవాణ్ణి. చదువులో ఎప్పుడూ ఫస్టే. ఒక్క చదువేకాదు  డ్రామా, డ్యాన్సు, డిబేటు, ఆటలు  ఇలా ప్రతిదాంట్లోనూ ఫస్టే. దాదాపు ప్రతీ సంవత్సరం ఆల్‌రౌండరు ప్రైజు తనకే. కూతురి ప్రజ్ఞకు సదా మురిసిపోయేవాడు. వంటచేస్తే అమ్ములు కందిపోతుందేమోనని భయం. ఇంటిపనులు చేస్తే చదువుకు భంగమని వాడి నమ్మకం. అంచేత వంటపనంతా తన నెత్తిమీదే వేసుకున్నాడు.

ఒకరోజు   ఒరేయ్‌, ఇలా వచ్చి చూడు  నా కొత్త స్కూటరు బాగుందా.   అంటూ నా రెక్కపుచ్చుకుని బయటకు లాక్కొచ్చి, సంబరంగా చూపించాడు.

  నీకు మోపెడ్‌ ఉందిగా.   అన్నాను.

  దానిమీద స్కూలుకు తీసుకువెళ్తుంటే, అమ్ములుకు సైకిలుమీద వెళ్తున్నట్లుందట.  అది మార్చేయి నాన్నా, స్కూటరు కొను  అంది నిన్నరాత్రి. అందుకే ఇవాళ వెళ్ళి కొనేశా, బాగుందా.   అన్నాడు.

వాడి ముఖంలో ఆ సంతోషం కొత్త స్కూటరు వచ్చినందుకు కాదు, కూతురికి ఆనందం కలిగించే పని చేయగలిగినందుకు. వంటచేసి, క్యారేజీలోపెట్టి కూతురికిచ్చి, దాన్ని స్కూల్లో దింపి ఆఫీసుకు వెళ్ళేవాడు.

బస్టాపు మా ఇంటికి దగ్గర కావడంతో, రోజూ బస్సులోనే ఆఫీసుకు వెళ్ళేవాణ్ణి. ఆఫీసుముందే బస్సు ఆగుతుండటంతో నాకు వేరే బండి అవసరం కనిపించలేదు.

ఆరోజు సదా బస్టాపులో కనిపించాడు.

  ఏరా బండి రిపేరా.   దగ్గరకు వెళ్ళి అడిగాను.

  కాదురా, అమ్ములు కాలేజీలో చేరింది కదా.  కాలేజీకి స్కూటరుమీద వెళ్తాను నాన్నా. బస్టాపు మనింటి దగ్గరేగా, నువ్వు బస్సులో ఆఫీసుకు వెళ్దువుగాని  అంది. చిన్నపిల్ల  స్కూటరు నడపాలని సరదాపడుతోందని నేనూ సరేనన్నాను. ఇకమీదట నీతోనే బస్సులో వచ్చేస్తాను   అన్నాడు.

  బాగుంది   నవ్వుతూ అన్నాను.

  అమ్ములు ఏ గ్రూపులో చేరింది.

  దానికి డాక్టరవ్వాలని బలంగా ఉందిరా. అందుకని బైపీసీలో చేరింది. మేథ్స్‌ బాగా చేస్తుంది. ఎంపీసీ తీసుకుని ఇంజినీరు అయితే బాగుంటుందని నా ఆశ. ఏం చేస్తాం. తెలివైంది కదా, ఏ సబ్జెక్టయినా చదివేస్తుందిలే   నమ్మకంగా అన్నాడు.

లెక్కల్లో నూటికినూరు తెచ్చుకునే అమ్ములు ఎంపీసీలో చేరితేనే బాగుంటుందని నాకూ అనిపించినా, పైకి ఏమీ అనలేదు.

అనుకున్నట్టుగానే అమ్ములు ఇంటర్‌లో 95 శాతం మార్కులు తెచ్చుకుంది. ఎంసెట్‌ కోచింగులో జాయిన్‌ చేశాడు సదా. బాగా ప్రిపేరవుతుందని చెప్పాడు. పరీక్షలకు నాలుగురోజులముందు ఒకసారి అమ్ముల్ని పలకరిద్దామని వాళ్ళింటికి వెళ్ళాను.

  నో, నువ్వెంత చెప్పినా ఎంసెట్‌ రాయను  నా మనసు మార్చుకున్నాను   అంటూ అమ్ములు కంఠం గట్టిగా వినిపిస్తోంది.



లోపలకు వెళ్తూ అన్నాను    ఏంట్రా అమ్ములూ  నాలుగురోజుల్లో పరీక్షలు పెట్టుకుని రాయను అంటే ఎలారా. నువ్వు డాక్టరవుతావని నేనూ నాన్నా ఎన్ని ఆశలు పెట్టుకున్నామో తెలుసా.  షార్ట్‌టర్మ్‌ కోచింగ్‌ తీసుకునే స్టూడెంట్స్‌లో ఎవరూ ఇంత బ్రిలియంట్‌గా ఉండటం చూడలేదు. ఈ అమ్మాయికి తప్పకుండా మంచి ర్యాంకు వస్తుందని  మీ కోచింగు సెంటరు ప్రిన్సిపాల్‌ నాన్నతో నమ్మకంగా అన్నాడట. ఆ మాట మీ నాన్న ఇప్పటికి వందసార్లయినా అని,  నా కూతురు డాక్టరైపోతుందిరా  అని గర్వంగా ఫీలవుతున్నాడమ్మా  .

  సారీ మామయ్యా. డాక్టరైతే మన బతుకు మనది కాదు. మన సంతోషాలూ సరదాలూ మరచిపోయి, ఎప్పుడూ ఆ పేషెంట్ల గొప్పలూ బాధలూ వింటూ సతమతమవ్వాలి. బోర్‌  అందుకే కామర్స్‌ డిగ్రీలో చేరాలని డిసైడ్‌ చేసుకున్నా  .

ఇద్దరం ఎంతసేపు నచ్చజెప్పాలని చూసినా వినలేదు. చివరకు అమ్ములు ఇష్టప్రకారం కామర్స్‌లోనే చేర్చాడు. డిగ్రీ క్లాసులోనూ అన్నిట్లోనూ ఫస్ట్‌ వచ్చేది అమ్ములు.

  నేను చెప్పానుగా, అది ఎక్కడైనా షైన్‌ అవుతుందిరా  నా బంగారుతల్లి. డిగ్రీ తర్వాత దానిచేత సిఏ చేయిస్తా   అని నాతో అనేవాడు సదా.

అమ్ములును గొప్ప ఆడిటర్‌ను చేయాలనేది వాడి ఆశ.

సదాకు డిపార్ట్‌మెంట్‌ ప్రమోషన్‌ వచ్చింది. జీతం కూడా బాగానే పెరిగింది.

  మన స్టేటస్‌కు కారు అయితేనే బాగుంటుంది  స్కూటరు మార్చి కారు కొను నాన్నా  అంటోందిరా అమ్ములు. రేపొకసారి వెళ్ళి మంచి కారేదైనా చూసొద్దాం   అన్నాడు సదా.

  మరి డబ్బు రెడీగా ఉందా.   యథాలాపంగా అడిగాను.

  డబ్బూ  కొంచెం ఇబ్బందే  ఏముందిలే, అప్పులిచ్చే బ్యాంకులున్నాయిగా. అమ్ములు సరదాపడుతుంది. కాదంటే బాధపడుతుంది. రెడీగా ఉండు, రేపు వెళదాం   అనేసి వెళ్ళిపోయాడు.

అమ్ములు కోరుకున్నట్లు కారు కొనేయడం జరిగింది. రోజూ కారులో అమ్ముల్ని కాలేజీ దగ్గర దిగబెట్టి, ఆఫీసుకు వచ్చి సాయంకాలం అమ్ముల్ని ఎక్కించుకుని ఇంటికి వచ్చేవాడు. ఒక్కోసారి అమ్ములుకు క్లాసులు ముందుగా అయిపోతే ఆటోలో ఇంటికి వచ్చేసేది.

  అమ్ములు కారు డ్రైవింగ్‌ నేర్చుకుంటోందిరా   చాలా ఆనందంగా చెప్పాడు సదా ఒకరోజు.

నాకర్థమైంది, ఇక కారు అమ్ములు సొంతమవుతుందని. అనుకున్నట్టుగానే, కొన్నిరోజుల్లో మళ్ళీ బస్టాపులో ఇద్దరం కలుసుకోవడం మొదలైంది. డిగ్రీలో కాలేజీ ఫస్ట్‌ వచ్చింది అమ్ములు. సదా సంతోషానికి హద్దులు లేవు. అయితే సదా ఆశించినట్లు అమ్ములు సి.ఎ.లో చేరలేదు. ఐ.ఎ.ఎస్‌. కోచింగుకు వెళ్తానని పట్టుబట్టింది.

  అదేంట్రా అమ్ములూ, సి.ఎ. చదువుతానని కదా బీకాంలో చేరావు. ఇప్పుడేమో ఐ.ఎ.ఎస్‌. అంటున్నావు. అయినా పీజీ తర్వాత ఐ.ఎ.ఎస్‌. అయితే బాగుంటుందిగాని    నేనింకా పూర్తిచేయకముందే మధ్యలో కల్పించుకుని అంది    సి.ఎ. ఐడియా మారింది మామయ్యా. ఐ.ఎ.ఎస్‌. అయితే జిల్లా అంతా మన చేతిలోనే ఉంటుంది. పెద్ద పొజిషన్‌. నాన్నకు ఎంత గర్వంగా ఉంటుంది. నువ్వు కూడా మా మేనకోడలు కలెక్టరని అందరికీ గొప్పగా చెప్పుకోవచ్చు  .

సదా మౌనంగా వింటూ వూరుకున్నాడు. అమ్ములు కోరుకున్నట్లుగానే ఐ.ఎ.ఎస్‌. కోచింగులో చేరింది.

మా ఇంటికి ఒకరోజు సంతోషంతో రొప్పుకుంటూ వచ్చాడు సదా.

  అమ్ములుకు తప్పకుండా ఐ.ఎ.ఎస్‌. వస్తుందని అక్కడి అకాడమీ ఛైర్మన్‌ శర్మగారన్నారు. ఇంత బ్రిలియంట్‌ క్యాండిడేట్‌ మాకింతవరకూ రాలేదని అన్నారు. అది తప్పకుండా కలెక్టరవుతుందిరా   అన్నాడు.

నాకూ చాలా సంతోషంగా అనిపించింది.

సరిగ్గా ఇదే సమయంలో డెప్యుటేషన్‌ అంటూ కంపెనీవాళ్ళు నన్ను ఒక సంవత్సరంపాటు వైజాగ్‌ పంపారు. అమ్ముల్నీ సదానూ చూడాలనిపించి, మూడు నెలల తర్వాత ఒకసారి హైదరాబాద్‌ వచ్చాను. పిచ్చాపాటీ కబుర్లయ్యాక, సదాతో అన్నాను.

  ఒక శుభవార్తరా సదా  అక్కడ నా పక్క ఫ్లాట్‌లో ఒక కుటుంబంవాళ్ళు బాగా స్నేహంగా ఉంటారు. వాళ్ళబ్బాయి ఒకసారి నా దగ్గరున్న ఫొటోలన్నీ చూస్తూ, అమ్ములు ఫొటో తీసుకుని ఎవరని అడిగాడు. అమ్ములు బాగా నచ్చినట్లుంది. వాళ్ళవాళ్ళకు చెప్పాడు. మీవాళ్ళేరా  అబ్బే అలా చూడకు. స్నేహానికి కులాలూ మతాలూ అక్కర్లేదుగానీ పెళ్ళంటూ వచ్చేసరికి, శాఖలూ ఉపశాఖలూ కూడా తప్పనిసరవుతున్నాయిగా. సరే, అదలా ఉంచు, అబ్బాయి ఏం చదివాడో తెలుసా. ఐ.ఎ.ఎస్‌. మన అమ్ములు చదువు గురించి చెప్పాను. ఇంకా పొంగిపోయారు. ఏమంటావు.

ఈ మాట విని సదా సంతోషంతో ఎగిరి గంతేస్తాడనుకున్నాను. ముభావంగా ఉండిపోయాడు.

  ఏరా  దానికి పెళ్ళిచేయవా. కూతురు దూరమవుతుందని బెంగా.

వంచిన తలను పైకెత్తి చూస్తూ నెమ్మదిగా అన్నాడు    ఐ.ఎ.ఎస్‌. చదివే ఐడియా మార్చుకుందట. ఐ.ఎ.ఎస్‌. ఇంత కష్టపడి చదివీ సాధించాక, ప్రతి ఎమ్మెల్యేకీ చివరికి ప్రజాప్రతినిధిని అంటూ వచ్చే వేలుముద్రగాళ్ళకీ కూడా వంగి నమస్కారాలు పెట్టాలి. ఆత్మాభిమానం చంపుకుని చేసే ఆ గొప్ప ఉద్యోగం నాకక్కర్లేదని అంటోంది  .

షాకయ్యాను.   ఉండు నేను మాట్లాడతాను   అంటూ అమ్ముల్ని పిలిచాను.

  ఎప్పుడొచ్చావు మామయ్యా, బాగున్నావా.   అంటూ నవ్వుతూ పలకరించింది.

  ఏంటమ్మా, ముందు ఇది చెప్పు  ఐ.ఎ.ఎస్‌. చదివి నువ్వు కలెక్టరవుతావని నేనూ మీ నాన్నా గంపెడాశలు పెట్టుకున్నాం. నువ్వేమో చదవనంటున్నావట, ఏంట్రా ఇది.

  ఆత్మాభిమానం చంపుకొని చేసే ఉద్యోగం నాకిష్టం ఉండదు మామయ్యా  .

  ఎవరన్నారు తల్లీ, ఆత్మాభిమానం ఉండదని. ఎలాంటి ఒత్తిడులకూ లొంగని శేషన్‌ లాంటివాళ్ళు లేరా.   నా మాటలను మధ్యలోనే తుంచేసింది.

  నాకెందుకో నచ్చలేదు. అంతే    సూటిగా వచ్చింది సమాధానం.

  నువ్వు ఐ.ఎ.ఎస్‌. అవుతావని, నేనొక ఐ.ఎ.ఎస్‌. సంబంధం కూడా తెచ్చాను తల్లీ

  ఆహా. నా ఐ.ఎ.ఎస్‌. చదువు చూసే చేసుకుంటానన్నారా ఆ దొరగారు. పెళ్ళనేది వ్యక్తిగతమైన ఇష్టంమీద ఉంటుంది. అయినా మామయ్యా, నువ్వుగానీ పెళ్ళిచేసుకుని ఉంటే నీ కొడుకును చేసుకుని ఉందును. బ్రహ్మచారివి, పెళ్ళి గురించి నీకేం తెలుసు    అంటూ నవ్వుతూ లోపలికి వెళ్ళిపోయింది.

జరిగినదంతా నా కళ్ళముందు సినిమా రీలులా తిరుగుతుంది. నిజమే. దీనికి అపర్ణ అనే పేరుకంటే అనూహ్య అనే పేరే సరిగ్గా ఉంటుంది. ఎప్పుడేం చేస్తుందో వూహించలేం.



వైజాగ్‌లో ఉండగా ఒకరోజు సదా ఫోను చేశాడు  అమ్ములుకు పెళ్ళి కుదిరిందని. సంతోషంతో మర్నాడే వచ్చి వాలాను.

  ఈమధ్య అమ్ములు కొంతకాలం టీవీలో యాంకర్‌గా పనిచేసింది. దీని అందం, మాట్లాడే పద్ధతీ అదీ నచ్చి, ఆ అబ్బాయి దీంతో స్నేహం చేశాడు. గొప్ప బిజినెస్‌ మేగ్నట్‌. ఆరు, ఏడు నెలలపాటు విదేశాలలోనే ఉంటాడు. చూడటానికి బాగానే ఉన్నాడు. కాకపోతే అతనేమో బాగా పొడుగు. ఆరడగులకి పైగా ఉన్నాడు. ఇదేమో కొంచెం పొట్టిగా ఉంటుందిగా  జోడీ బాగుండదేమోనన్నాను.  ఏం, అమితాబచ్చన్‌ ఎంత పొడుగు, జయబాధురి పొట్టి. వాళ్ళు ఆదర్శ దంపతులుగా లేరా  అంటుంది. అతని అలవాట్లూ పద్ధతీ కూడా తెలియవు కదమ్మా, పైగా స్థిరంగా ఒక దేశంలో ఉండడు కదా అంటే,  మేం అన్నీ ముందే మాట్లాడుకున్నాం. ఏ సమస్యా రాదు. అయినా నా పెళ్ళి, నాకిష్టమైన వ్యక్తితోనే కదా జరగాలి  అంది గట్టిగా. తప్పనిసరై ఒప్పుకొన్నాను   సదా మాటల్లో దాచుకున్నా దాగని బాధ వ్యక్తమైంది. పెళ్ళి ఘనంగా చేయడానికి, వీఆర్‌ఎస్‌ తీసుకుని, తన పి.ఎఫ్‌, గ్రాట్యుటీ డబ్బులేగాక, మరికొంత అప్పు చేశాడు.

కూతురి పెళ్ళి ఘనంగా చేశానన్న తృప్తి వాడి ముఖంలో కనిపించింది.

నా డెప్యుటేషన్‌ పూర్తయి, తిరిగి హైదరాబాదు వచ్చేశాను. రాగానే సదా ఇంటికి వెళ్ళాను. ఎంతసేపూ అమ్ములు కబుర్లే. అల్లుడు అమ్ముల్ని వెంటతీసుకుని వెళ్ళాడనీ ఆరు నెలలపాటు అన్ని దేశాలు తిరిగి వస్తుందనీ సంబరంగా చెప్పాడు. చాలా సంతోషించాను. ఎప్పట్లా, సదా ఇంటికి రోజూ వెళ్ళివస్తుండేవాడిని. అమ్ములు వెళ్ళి మూడు నెలలు కూడా కాలేదు,   రేపు అమ్ములు వస్తుంది   అని సదా అంటుంటే ఆశ్చర్యంగా అనిపించింది. మర్నాడు సదా ఇంటికి వెళ్ళాను. అమ్ములు ఎదురైంది.

  ఫారిన్‌ ట్రిప్‌ ఎలా ఉందమ్మా, మీ ఆయన కూడా వచ్చాడా.   ప్రేమగా అడిగాను.

  బోర్‌ మామయ్యా, ఫారిన్‌ అనుకుంటాంగానీ ఏముంది. ఓ రెండుమూడు నెలల వరకు బాగానే ఉంటుంది. ఆ తర్వాత మన ఇండియానే బాగున్నట్టనిపించింది. అందుకే నేను మాత్రమే వచ్చేశాను. రాహుల్‌కు ఇంకా అక్కడ వర్క్‌ ఉందట. ఇక నేనిక్కడే ఉండిపోతాను. మళ్ళీ టీవీలో పనిచేస్తాను  .

  మరి, అబ్బాయి ఎప్పుడొస్తాడు.

  తెలియదు. రెండు నెలలు కావచ్చు, మూడు నెలలు కావచ్చు. వచ్చినా పదిహేను రోజులో ఒక నెలో ఉంటాడు. అయినా ఏ దేశంలోనూ నిలకడగా ఉండడుగా. అదేం ఉద్యోగమో  అందుకే నేనిక్కడే ఉందామనుకుంటున్నా   అంటూ లోపలికి వెళ్ళిపోయింది. సదా నావైపు దిగులుగా చూశాడు.

  సదా. నువ్వు కొంచెం చెప్పి చూడకపోయావూ. భార్యాభర్తలు ఇలా దూరదూరంగా ఉంటే, ఇక పెళ్ళికి అర్థం ఏమిట్రా. ఏ విషయంలోనైనా మనసు మార్చుకునేముందు కనీసం నీకు ఓమాట చెప్పాలిగా  నీ ఆలోచన అడగొచ్చుగా. కొంచెం చెప్పి చూడు, దూకుడు తగ్గుతుందేమో.

  సరే, ప్రయత్నించి చూస్తాను   అన్నాడు. ఆ మాటలలో నిరుత్సాహమే ధ్వనించింది.



ఒక నెల గడిచి ఉంటుంది. ఒకరోజు కంగారుకంగారుగా మా ఇంటికి వచ్చాడు సదా. మళ్ళీ ఏదో సమస్య వచ్చిపడి ఉంటుంది.

  చెప్పరా ఏం జరిగింది. మళ్ళీ ఏదైనా మారుస్తానని అంటోందా.   నవ్వుతూ అన్నాను.

సదా ముఖం పాలిపోయి ఉంది. వస్తున్న కన్నీళ్ళు ఆపుకొనే ప్రయత్నం కనిపించింది.

  అవున్రా  ఈసారి అది మారుస్తానని అంటున్నదేమిటో తెలుసా. వాళ్ళ ఆయన్ని

ఒక్క క్షణం నాకు నోటమాట రాలేదు. తమాయించుకుంటూ అడిగాను.

  అయినా ఏం జరిగిందని అలా .

  నిన్నరాత్రి అమ్ములు,  నీతో ముఖ్యమైన విషయం చెప్పాలి నాన్నా  అంటూ మొదలుపెట్టింది. రెండు నెలలుగా ఆలోచించి ఈ నిర్ణయానికి వచ్చిందట. అతను పొడుగ్గా ఉండటం వల్ల, మాట్లాడాలంటే తల పైకెత్తి చూడాల్సి వచ్చి మెడ నొప్పిపుడుతోందట. తన ఎత్తుకు తగ్గవాడైతే ఈడూ జోడూ బాగుంటుందని అంటుంది.  ఆరు, ఏడు నెలలకోసారి ఇండియా వస్తాడు, ఈలోపల అతని ముఖం కూడా మరచిపోతానేమో. ఇక్కడివాడైతే హాయిగా కలిసి ఉండొచ్చుగా. అయినా అతనితో ఏ సరదా ఉండదు. ఎప్పుడూ టూర్‌లోనే ఉంటాడు  అని కంప్లైంటు. లేడీస్‌తో ఫ్రీగా ఉంటాడట.  నాకతని పద్ధతులేవీ నచ్చటంలేదు నాన్నా, విడాకులకు ఏర్పాటుచేసేయి  అంది. ఇంతవరకూ అది మార్చినవి వేరే విషయాలు. కానీ ఇది పెళ్ళికదా  ఇష్టం వచ్చినట్టు మారుస్తానంటే ఎలా. ఇది కేవలం ఒక వ్యక్తికి సంబంధించినదికాదు, రెండు కుటుంబాలకు సంబంధించిన వ్యవహారం. వూళ్ళొ నలుగురికి ఏం చెప్పుకోను. నా దగ్గరున్న డబ్బంతా దాని పెళ్ళికే ఖర్చయిపోయింది. ఏం చేయాలో తెలియటంలేదు   రెండు చేతులతో ముఖం కప్పుకొన్నాడు సదా. వాడి బాధ అర్థమైంది.

సదా తలపై చేయి ఉంచి అన్నాను,   సదా. బాధపడకు  ఓ మాట చెబుతాను, ఏం అనుకోకు. స్నేహితుడిగా ఈమాత్రం ముందే చేసి ఉండాలి. మొహమాటం అడ్డొచ్చింది. ఇప్పుడైనా చెప్పకపోతే, స్నేహితుణ్ణని అనిపించుకోను. తల్లిలేని పిల్ల అని అమ్ముల్ని మరీ గారం చేశావు. కనీసం ఇంటిపనుల్లో కూడా సాయం చేయడం నువ్వు నేర్పలేదు. అడిగిన ప్రతీదీ కొనిచ్చావు. ఒక్కసారైనా కొనను అనిగానీ తర్వాత కొనిస్తాననిగానీ అనలేదు. అందుకే తను ఏమనుకుంటే అది జరిగితీరాలనే మనస్తత్వం అమ్ముల్లో పెరిగిపోయింది. మంచైనా చెడైనా తన నిర్ణయమే కరెక్టనుకుంటుంది  .

కళ్ళల్లో నీళ్ళు తిరుగుతుండగా, తప్పు చేశాననే అపరాధభావంతో తలపైకెత్తి నావైపు చూశాడు సదా.



  తప్పంతా నీదేనని అనను. అసలు మన వ్యవస్థలోనే కొంచెం లోపం ఉన్నట్లనిపిస్తుంది. కుటుంబ నియంత్రణ అంటూ వచ్చాక ఒకరు, లేక ఇద్దరు పిల్లలు. ఇంక ఎంతసేపూ ఆ పిల్లలమీదే అమ్మా నాన్నల దృష్టి. ఎంత కష్టపడైనా సరే, వాళ్ళు అడిగినవన్నీ సమకూర్చడం. దాంతో పిల్లలు కూడా కోరినది సాధించుకోవడం తమ జన్మహక్కు అనుకుంటున్నారు. తమకు హక్కులే తప్ప బాధ్యతలు ఉండవనుకుంటున్నారు. మనం అలాకాదు, నలుగురి మధ్యా పెరిగాం. ఒకరిని ఒకరం ప్రేమించడం, ఒకరికోసం మరొకరం సర్దుకోవడం చిన్ననాటినుంచే నేర్చుకున్నాం. పెళ్ళయి కుటుంబ బాధ్యతలు వచ్చాక కూడా, మీ అమ్మ అనారోగ్యంతో బాధపడుతుంటే దగ్గరుంచుకుని సేవలు చేశావు. చివరివరకూ ఆమెను ప్రేమగా చూసుకున్నావు. తమ్ముళ్లిద్దర్నీ బాగా చదివించి, ఫారిన్‌లో స్థిరపడే వరకూ శ్రమించావు. ఇటు నీ కూతురి బాధ్యతలూ చూసుకున్నావు. మనలాంటివాళ్ళం రెండు తరాలమధ్యా నలిగిపోతున్నాం

సదా అవునన్నట్లు నావైపు చూశాడు.

  ప్రతీక్షణం నీ కూతురి సంతోషం కోసం ఏం చేయాలా అని నువ్వు ఆలోచించావుగానీ ఏనాడైనా ఏ క్షణమైనా అమ్ములు నీ గురించి ఆలోచించిందా. మోపెడ్‌ కాదని స్కూటరు, అది వద్దని కారు, ఇలా మార్చుకుంటూ వచ్చింది. నాన్న డబ్బుల కోసం ఏం చేస్తాడని ఎప్పుడైనా ఆలోచించిందా. చదివే కోర్సులు మాటిమాటికీ మార్చిందేగానీ నాన్న కోసమైనా ఆ కోర్సు చదువుదాం అనుకుందా. పెళ్ళి విషయంలోనూ  ఇది నా జీవితం, నా ఇష్టమంటూ నిర్ణయాలు చేసేసుకుంది  .

మధ్యలో సదా నెమ్మదిగా అన్నాడు.   అమ్ములంటే నాకు ప్రేమరా, అందుకే అడ్డు చెప్పలేకపోయేవాడిని  .

  ఒరే, అదంటే నాకూ ప్రాణమేరా. కానీ ఎంతకాలం ఇలా. ఈతరం వాళ్ళకి మనకంటే ఐక్యూ ఎక్కువ. చాలా తెలివైనవాళ్ళు. కానీ వాళ్ళల్లో చాలామందికి మెదడు పెరుగుతున్నంతగా, మనసు పెరగటంలేదు. కుంచించుకుపోయిన ఆ మనసుల్లో సెంటిమెంట్లకు చోటులేదు. తాము సంతోషపడటమే కాదు, తమవారినీ ఆనందపెట్టాలన్న జ్ఞానం వారికి కలగడంలేదు. ప్రేమను పంచడంలో ఉన్న మాధుర్యం, ఆత్మీయుల కోసం ఒకింత సర్దుకుపోవడంలో ఉన్న ఆనందం అర్థంకావడం లేదు. ఇప్పటికైనా మించిపోలేదు. తొందరపాటు వద్దనీ తన పద్ధతి సరికాదనీ అమ్ములుకు చెప్పిచూడు. భర్తతో పడకపోతే విడిపోవడం తప్పుకాకపోయినా అతడు పొడవుగా ఉన్నాడనో పొట్టిగా ఉన్నాడనో విడాకులు కోరడం సమంజసంకాదని చెప్పు. విచక్షణాజ్ఞానం ఉన్నదైతే, ఆలోచిస్తుంది. అమ్ములు మెచ్చుకునే నిర్ణయం కాదు, తనకు మేలుచేసే నిర్ణయం తీసుకోరా

సదా నా చేతిని గట్టిగా పట్టుకుని నిలుచున్నాడు.

ఆ పట్టులోనే నాకర్థమైంది  వాడు ఒక గట్టి నిర్ణయానికి వచ్చాడని.


పగలంతా పనిచేసిన లోకసంచారి అస్తమిస్తున్నాడనడానికి గుర్తుగా పడమర అంతా సిందూరవర్ణం సంతరించుకుంది.

చీకటిపడకుండా గూళ్ళకు చేరుకోవాలన్న ఆత్రుతతో దూరంగా గుంపులుగుంపులుగా ఎగిరిపోతున్న భరద్వాజ పక్షులనూ కాకుల మూకలనూ చూస్తూ గట్టిగా నిశ్వసించాను.

హరిణి ముఖంలోకి చూశాను. బుంగమూతితో ముద్దొస్తోంది. రెండురోజులుగా నాతో ఏదో మాట్లాడాలని ప్రయత్నిస్తోంది. కొంచెం టైమివ్వమని నన్నడిగింది కూడా.

నాకే కుదరలేదు. ఈ సాయంత్రం కావాలని తీరిక చేసుకున్నాను.

  చెప్పు హరిణీ, ఏదో మాట్లాడాలన్నావు  ఏంటది.   తల వంచుకుని గోళ్ళు చూసుకుంటున్న హరిణి చుబుకాన్ని ఎత్తాను.

అంతే. విశాలమైన కళ్ళల్లో వూగిసలాడుతూ దాగి ఉన్న పెద్ద కన్నీటిబొట్లు రెండు రాలిపడ్డాయి టపటపా.

  చూడమ్మా, ఏం చెప్పకుండా ఏడిస్తే నాకు సంగతెలా తెలుస్తుంది   నా చెయ్యి తన తలని నిమిరింది అనునయంగా.

  ఆంటీ, ఉదయ్‌కి నేనంటే అస్సలు ప్రేమలేదు   వెక్కుతూ అంది   అస్సలు ని ఒత్తిపలుకుతూ.

  అలాగా, ఎప్పుడు తెలిసింది.   నా గొంతులోని వ్యంగ్యానికి హరిణి మళ్ళీ బావురుమంది.

  జోక్‌ కాదాంటీ, నిజమే  .

నేను ఆలోచనలోపడ్డాను. హరిణి, ఉదయ్‌ నవదంపతులు. ఉదయ్‌ మావారి ఆఫీసులోనే జూనియర్‌ ఇంజినీర్‌. పెళ్ళయి ఏడాది కూడా కాలేదు.

వాళ్ళకి మా ఇంటిపక్కనే ఇల్లు చూశాం. ఆ పరిచయం పెరిగి విడదీయలేని అనుబంధం ఏర్పడింది.

హరిణి ఇంకా చిన్నదవడం వలన, కొత్తకాపురంలో తనకు తెలియని సంగతులన్నీ నన్నడిగేది. నాకు కూడా కూతుళ్ళు లేనిలోటు తీరినట్లయింది.

జీవితం నేర్పిన అనుభవసారం తక్కువ కావడం వలన ప్రతి చిన్న విషయాన్నీ తనకు అన్వయించుకునేది. చీటికీమాటికి అలకలు సాగించేది.

ఉదయ్‌ హరిణిని వలచి వలపించి తనదానిగా చేసుకున్నాడు. ఇరుపక్షాల పెద్దలూ అంగీకరించి ఆశీర్వదించారు.

ఉదయ్‌ది మెత్తని మనసు కావడం, భార్యకు కష్టం కలిగించలేకపోవడంతో ఎప్పుడూ అతనే సర్దుకుపోయేవాడు. హరిణిని చిన్నపిల్లలా బుజ్జగించేవాడు.

హరిణిది చిన్నతనమో తెలియనితనమో తెలిసేదికాదు. ప్రతి విషయానికీ నిష్ఠూరమాడేది.

తను చెప్పే విషయాలు నాకు అలవాటైపోయాయి. నవ్వొస్తూంటుంది ఆమె తీరుకి.

తన వంటమీద ఏ అభిప్రాయమూ చెప్పకుండా తినేశాడనీ కొత్త చీర కట్టుకుంటే బావుందనలేదనీ  ఇలాంటివే ఆమె ఫిర్యాదులు.

బహుశా అలాంటిదే ఏదో  ఉపద్రవం  వచ్చి ఉంటుందనుకున్నాను.

  ఏం జరిగింది.

  ఉదయ్‌కి నామీద ప్రేమ బొత్తిగా తగ్గిపోయిందాంటీ  .

  అలా ఎందుకనుకుంటున్నావు  .

  నాతో సమంగా  ఇంకా చెప్పాలంటే, నాకంటే ఎక్కువగా కూడా అందర్నీ ప్రేమిస్తాడు. అదెలా కుదురుతుంది. ఎలాగైనా నేను వేరుకదా. అందరికంటే ఎక్కువగా నన్ను ప్రేమించాలి. అవునా.   నిలదీసినట్లుగా అడిగింది. అప్పుడే ఏ అభిప్రాయం చెప్పలేనట్లూ ఇంకా వివరాలు కావాలన్నట్లుగా చూశాను.

హరిణి చెప్పసాగింది.

గడిచిన రోజులు ఆమె నోటిద్వారా పునఃప్రత్యక్షమయ్యాయి.



హరిణి, ఉదయ్‌ కాపురం పెట్టిన తొలిరోజులు. రోజూ సాయంత్రం బీచ్‌కో సినిమాకో షికారుకో తిరగడం మామూలే.

సాధారణంగా రాత్రిపూట వంట ఉండేదికాదు వాళ్ళింట్లో. బయటే భోంచేయడం, ఇంటికిరాగానే తలుపులు బిడాయించుకోవడం సర్వసాధారణం.

అలా ఓరోజు

  అబ్బ, ప్లీజ్‌ ఉదయ్‌. ఇంక నేను పరుగెత్తలేను బాబూ   ఇసుకలో చతికిలబడింది, ఆయాసంతో రొప్పుతూ.

  మరి  నాతో పెట్టుకున్నావు   ఉదయ్‌ కూడా పక్కనే కూలబడ్డాడు.

  ఇంక ఈపూట ఇంటికెళ్ళి వంటచేసే ఓపికలేదు ఉదయ్‌   గారంగా అంది.

  పెద్ద  రోజూ వంట చేస్తున్నట్లు. అయినా రాణీ హరిణీదేవి గారి ఆజ్ఞ ఎప్పుడైనా కాదన్నామా. ఛలో దసపల్లా   అంటూ బైక్‌ స్టార్ట్‌ చేశాడు. హరిణి కూర్చోగానే సరాసరి దసపల్లా ముందు ఆగింది.

  అమ్మా . అయ్యా . ధర్మం చెయ్యండి. కడుపుకి గంజితాగి మూన్నాళ్ళయిందయ్యా. కనికరించండి బాబూ   ఆ పక్కగా ఒక కుర్రాడు అడుక్కుంటున్నాడు.

తైల సంస్కారంలేని జుట్టూ ఆచ్ఛాదనలేని శరీరం  ఒంట్లో ఎన్ని ఎముకలున్నాయో వాడిని నిలబెట్టి లెక్కపెట్టచ్చు. చూస్తేనే రోత కలిగేటట్లున్నాడు. వాడిని చూపిస్తే ప్రపంచబ్యాంకు ఎంత అప్పైనా ఇచ్చేస్తుందనిపించింది హరిణికి.

ముఖం చిట్లించుకుని లోపలికి నడిచింది.

మీల్స్‌ ఆర్డర్‌ చేశాడు ఉదయ్‌. బేరర్‌ తెచ్చిన సూప్‌ మెల్లగా తాగుతోంది హరిణి. కానీ ఉదయ్‌ చేతిలోని స్పూన్‌ కదలడంలేదు. అతను అన్యమనస్కంగా ఉన్నాడని తోచింది. అతని చేతిపై చెయ్యివేసి ఏమైందన్నట్లు కళ్ళెగరేసింది.

  జస్టే మినిట్‌, ఇప్పుడే వస్తాను   అంటూ ఛెంగున బయటకు దూకాడు.

అయిదు నిమిషాలలో వచ్చాడు జంటగా, వెంట అడుక్కునే కుర్రాడితో. అవాక్కయింది ఆమె.

  వద్దండయ్యా. బాబూ, నేనెల్లిపోతానయ్యా   అంటున్నాడు వాడు.

  ఏం ఫరవాలేదు. నువ్వు రా   అంటూ వాడి రెక్కపట్టి పక్క టేబుల్‌ దగ్గర కూర్చోబెట్టాడు.

అందరూ తమవంకే చూడటంతో ఏదోలా అన్పించింది హరిణికి.

వాడికి కూడా మీల్స్‌ ఆర్డర్‌ చేశాడు. హరిణికి ఒళ్ళంతా కారం రాసుకున్నట్లయింది. అన్నం సయించలేదు.

జాలి ఉంటే అయిదో పదో పారేయొచ్చు కదా. ఈయనకెందుకా బాధ. ప్రపంచంలో తనకొక్కడికే జాలి ఉన్నట్లు. దారినపోయే తద్దినాన్ని తలకెత్తుకోవడమంటే ఇదే. హరిణికి కోపం మండిపోతోంది.

వాడు తిన్నన్ని తిని మిగిలినవన్నీ కవర్లో మూట కట్టుకున్నాడు. మరో మీల్స్‌ ప్యాక్‌ చేయించి ఇచ్చాడు ఉదయ్‌ వాడికి. హరిణికి ఇదంతా కంపరంగా ఉంది.

ఆ కుర్రాడు వంగివంగి దణ్ణాలు పెడుతూ వెళ్ళిపోయాడు. ఆమె ఫీలింగ్స్‌ గ్రహించినట్లుగా   నేను ప్రతిరోజూ అతని ఆకలి తీర్చలేకపోవచ్చు. కానీ ఈరోజు వాడు, వాడి కుటుంబం తనివితీరా ఆ పదార్థాల్ని తింటారు. అవి వాళ్ళు జన్మలో వూహించను కూడా వూహించలేనివి. ఆనందంతో ఈ అనుభవాన్ని గుర్తుచేసుకుంటూనే ఉంటారు. అందుకే తీసుకొచ్చాను   వివరణ ఇచ్చాడు.

  ఇంత ఖరీదైన భోజనం ఒక్కరోజు తినేకంటే, ఆ డబ్బుతో వాడు ఒక పదిరోజులు గంజి తాగితే కొన్నాళ్ళు ఆకలి బాధ ఉండదు కదా   అడిగింది ఆమె.

  అదీ నిజమే, కానీ శాశ్వతంగా వాళ్ళ ఆకలి తీర్చలేను. కానీ జీవితాంతం తలుచుకుని ఆనందించగల అనుభవం వాడికివ్వాలనిపించింది. అయినా మరో పదిరోజులు వాళ్ళింటిల్లిపాదీ గంజి తాగడానికి డబ్బిచ్చానులే   ఉదయ్‌ చెప్పేసి భోంచేయసాగాడు.

వాష్‌బేసిన్‌ దగ్గరకు వెళ్ళొచ్చిన హరిణిని చూసి   ఐస్‌క్రీమ్‌ కావాలా   అడిగాడు ఉదయ్‌.

  నో థాంక్స్‌   చెప్పింది సీరియస్‌గా.



హరిణికి రెండ్రోజులై జ్వరంగా ఉంది. ఉన్నట్లుండి చలి ఎక్కువవడం వలన దగ్గు, జలుబు కూడా బాధిస్తున్నాయి. డాక్టర్‌ దగ్గరకు రమ్మంటే రాకుండా ముసుగుతన్ని పడుకుంది. సర్వోపచారాలూ చేస్తున్నాడు ఉదయ్‌.



కానీ జ్వరం తగ్గలేదు. ఇక లాభంలేదని ఆటో తీసుకొచ్చి హరిణిని బలవంతంగా అందులో కూర్చోబెట్టాడు. ఇంటికి తాళంవేసి వచ్చాడు. ఆటో బయలుదేరగానే డ్రైవర్‌ వెనక్కి తిరిగి   సార్‌, దీన్ని మీ దగ్గర కూర్చోబెట్టనా. డ్రైవింగ్‌ కష్టంగా ఉంది   అన్నాడు.

ఆటో ఆపించి డ్రైవర్‌ దగ్గరనుండి దాన్ని తీసుకున్నాడు. అది కుక్కపిల్ల. అంత నీరసంలోనూ నొసలు చిట్లించింది హరిణి. దాన్ని ఒళ్ళొ కూర్చోబెట్టుకుంటూ   మన పక్కింటివాళ్ళ సీజర్‌. వాళ్ళు వూరికెళ్తూ నాకప్పజెప్పారు. నీకు జ్వరం కదా  అందుకే నీకు తెలీదు. ఎందుకోమరి ఇది కూడా రెండ్రోజుల్నించి అన్నం, నీళ్ళు ముట్టుకోవడంలేదు. ఎటూ నిన్ను తీసుకెళ్తున్నాను కదాని దీన్నికూడా తీసుకొస్తున్నాను   చెప్పాడు ఉదయ్‌.

ఒళ్ళు మండిపోవడంతో జ్వరతీవ్రత ఇంకా పెరిగినట్లనిపించింది. హరిణిని చెకప్‌ చేయించాడు. పక్కనే ఉన్న వెటర్నరీ హాస్పిటల్లో సీజర్‌ని చూపించాడు.

హరిణికి తగ్గేవరకూ మందులువేసి, జ్యూస్‌లు తాగించి ఆమె తేరుకునేలా చేశాడు.

సీజర్‌ కూడా ఛెంగుఛెంగున గెంతులేస్తోంది ఉదయ్‌ సేవల వలన.



మే నెల. ఎండలు మండిపోతున్నాయి. పశుపక్ష్యాదులు మలమలమాడిపోతున్నాయి.

కుసుమకోమలి హరిణి వేసవి తీవ్రతను తట్టుకోలేకపోయింది. సన్‌స్ట్రోక్‌ తగిలింది. తగినంత విశ్రాంతితో తేరుకుంది.

రోజూకంటే ముందుగా లేచిన హరిణికి ఉదయ్‌ కన్పించలేదు. వెతుకుతూ డాబా ఎక్కింది. అక్కడ ఉదయ్‌ కనిపించాడు, మొక్కలకి నీళ్ళుపోస్తూ.

  శుభోదయం, రా  కాఫీ తాగుతావా.   ప్రేమగా అడిగాడు.

వద్దన్నట్లు తలూపుతూ   ఈరోజేంటి ఉదయ్‌, కొత్తగా నువ్వు నీళ్ళు పోస్తున్నావు. ఎప్పుడూ పనిమనిషేగా పోస్తుంది   అంది హరిణి.

  నిజమే, కానీ ఆవిడగారు వారంలో మూడ్రోజులు రాదు. దాన్ని నమ్ముకుంటే ఇవి మోళ్ళవుతాయి. ఇల్లు కదలని నువ్వే అంత బాధపడ్డావే, వడదెబ్బ తగిలి  రోజంతా ఎండలోనే ఉండే ఈ మొక్కలు తట్టుకోగలవా. పాపం  నోరులేదు కదా వాటికి, నీరు కావాలని అడగడానికి. నీలాగా వాటికీ వడదెబ్బ తగిలి ఎండిపోకూడదని మొక్కల సంరక్షణ బాధ్యత నేనే తీసుకున్నాను. దేవుడు మనకి ఎన్నో బహుమతులనిచ్చాడు. అవి మనమే కాపాడుకోవాలి   చెప్పుకుపోతున్న ఉదయ్‌ వంక నిర్లిప్తంగా చూసింది హరిణి.



హరిణి చెప్పినదంతా విన్న నేను నిలువెల్లా ఆర్ద్రమయ్యాను. చలికాలంలో నులివెచ్చని ఎండ స్పర్శ, వేసవికాలంలో పిల్లగాలి పలకరింపు అనుభవిస్తే ఎంత చక్కని అనుభూతి కలుగుతుందో, అలా ఫీలయ్యాను. ఉదయ్‌లో ఇంత మంచి వ్యక్తిత్వం దాగుందని గుర్తించలేదు ఇన్నాళ్ళూ.

  ఇవేనా నీ ప్రాబ్లమ్స్‌   మామూలుగా అడిగాను.

  అంటే  ఇవి మీ దృష్టిలో చిన్నవా.   ఆవేశంగా అంది.

  అడుక్కునే కుర్రాడు, కుక్కపిల్ల, గులాబిమొక్క, నేను  ఒకటేనా. నేను కూడా వాటితో సమానమా. ప్రేమించి పెళ్ళిచేసుకున్న నేను అందరికన్నా ఎక్కువ కాదా. ముష్టివాడికి డబ్బులు పారేయొచ్చు. అంతేకానీ నాతో సమానంగా కూర్చోబెట్టి తిన్పించక్కరలేదుగా. అలాగే మిగిలినవన్నీ. అంతేకాదు, ప్రతివాళ్ళ సమస్యలూ తనకే కావాలి. ఆ సమస్య ఒక కొలిక్కి వచ్చేవరకూ తిండీ నిద్రా పట్టదు. నన్నూ పట్టించుకోడు. ఎందుకివన్నీ. పక్కింట్లో ఫ్యూజు పోయినా, ఎదురింట్లో మోటర్‌ పాడైపోయినా, ముందింటి ముసలాయనకు ముడుకులు నొప్పెట్టినా, వెనకింటి విజయ్‌కి పెన్షన్‌ అందకపోయినా, అన్నీ  అన్నీ  ఈయనకే కావాలి. ఎవరైనా మనల్ని రిక్వెస్ట్‌చేస్తే హెల్ప్‌ చేయవచ్చు, మన అవకాశాన్నిబట్టి. కానీ ఎవరికేం కావాలో తెలుసుకుని అడిగి మరీ హెల్ప్‌ చేస్తారు. నాకిదంతా నచ్చదు. నా భర్త ప్రేమ, వాత్సల్యం నాకే సొంతం కావాలి. అతని కన్సర్న్‌ అంతా నామీదే ఉండాలి. ఇది ఉదయ్‌కెలా అర్థం అవుతుంది   దీనంగా అడిగింది హరిణి.

నాకు హరిణి మీద జాలేసింది. ఈకాలపు పిల్లే అయినా తెలివితేటలు, లోకజ్ఞానం లేవు.

సొంత మనుషులనే పరాయివాళ్ళుగా చూస్తూ, ఇంటికి చుట్టంవస్తే పావుశేరు బియ్యం అయిపోతాయేమోనని దిగులుపడే రోజుల్లో  మార్క్స్‌ మహాశయుడు చెప్పినట్లు మానవసంబంధాలన్నీ ఆర్థికపరమైనవే అని రుజువవుతున్న కాలంలో  ఉదయ్‌ లాంటి వ్యక్తి ఉండటం నిజంగా అరుదే. అటువంటి వ్యక్తిని అర్థంచేసుకోలేకపోతోంది హరిణి. అతని మంచితనాన్ని పిచ్చితనంగా భావిస్తోంది.

  చూడు హరిణీ, నువ్వు నింపాదిగా విని అర్థంచేసుకోవాల్సిన విషయమిది. పక్కింటివైపు తొంగిచూస్తే ఏ సాయం చెయ్యాల్సివస్తుందోనని తల తిప్పుకుపోతున్నారు ఈరోజుల్లో చాలామంది.  హాయ్‌ ,  హలో ,  బై  లాంటి పెదవి చివర పలకరింపులే తప్ప మరొక్క అక్షరం కూడా ఎక్కువగా మాట్లాడరు. ముట్టుకుంటే అంటుకుంటుదన్నట్లు ప్రవర్తిస్తున్నారు. నేటి సమాజం తీరిది. ప్రతివాడూ నాకాయుష్షు, నాకారోగ్యం అనుకుంటున్నాడు. అలాంటి ఈరోజుల్లో ఉదయ్‌ లాంటి వ్యక్తి నీ భర్త కావడం నీ పుణ్యం. అందరి కష్టాలూ తనవిగా భావించే మనిషి నిరంతరం నీతో ఉండటం నీ అదృష్టం. అతను చేసే పనులు నీకు వెర్రితనంగా అన్పించవచ్చు. కానీ అతనిది పిచ్చికాదు. విశ్వప్రేమ. పక్కింటి పిల్లాడు ఆడుకుంటూ పొరపాటుగా మనింట్లోకి వస్తే ఎవరూ చూడకుండా గుడ్లురిమి పంపించేస్తున్నాం. అలాంటిది ముష్టివాడికి తనపక్కనే భోజనం పెట్టాడంటే, అతని వ్యక్తిత్వం హిమాలయాల సాటి అని ఎందుకు తెలుసుకోవు. మనం దాచిపెట్టుకున్న ఆస్తులూ అంతస్తులూ ఏవీ పోయేటప్పుడు మనవెంట రావు. పోయేవరకూ ఎందుకు. ఏ సునామీయో తలవని తలంపుగా, విధిలీలగా వచ్చిపడితే ఏం మిగులుతుంది చెప్పు. కష్టానికి ఓదార్పూ ఆనందానికి అనుభూతీ ఆపదలో అభయం, నిస్పృహలో చేయూత  ఇవేనమ్మా చివరకు మిగిలేవి. నువ్వు కోరుకునేది నీ వ్యక్తిగత సంతోషం. అతను కోరుకునేది అందరి ఆనందం. అతనిలా అందరం ఆలోచించగలిగితే, ఈ ప్రపంచంలో కష్టాలూ కన్నీళ్ళూ ఎక్కడివి. అయినా, అంత గొప్ప మనసు అందరికీ ఉండదు. చేతనైతే అతనికి నీ వంతు సాయం అందించు. లేదంటావా, కనీసం అతని దారికి అడ్డురాకు. అంతేకానీ అతని అతి మంచితనాన్ని, ఎవరో చేతకానితనంగా భావిస్తారని, అర్థంలేని అనుమానాలతో నువ్వు బాధపడి అతన్ని బాధపెట్టకు. చక్కని జీవితాన్ని చేజార్చుకోకు   ఎంతో అనునయంగా చెప్పాను.

నా మాటలు పనిచేసి హరిణి త్వరలోనే ఉదయ్‌ మనస్తత్వాన్ని అర్థంచేసుకుని, అతని గమ్యానికి బాటగా మారుతుందన్న నమ్మకం నాది.

సాయం సంధ్య భూమాతను తన కాషాయం రంగు చీరకొంగుతో ఆర్తిగా కప్పేసుకుంటోంది. ఉదయం గూడు విడిచివెళ్ళిన పక్షులు ఆత్రంగా గూడు చేరుకుంటున్నాయి.

ఉబుసుపోక ఉదయం చదివిన పేపర్ని మరోసారి తిరగేస్తున్న రాజశేఖరం ఇంటిముందు ఆటో ఆగిన శబ్దానికి తలెత్తిచూశాడు. ఆటో దిగుతున్న పుణ్యమూర్తిని చూడగానే కళ్ళు నక్షత్రాల్లా మెరిశాయి. పేపర్ని టీపాయ్‌ మీదికి విసిరి, గేటు దగ్గరకు ఎదురెళ్ళి స్నేహితుణ్ణి ఆప్యాయంగా కౌగిలించుకున్నాడు. స్నేహితుని కౌగిలిలోని హాయికి పుణ్యమూర్తి ఉక్కిరిబిక్కిరైపోయాడు. కాసేపటి తరవాత గొంతు సవరించుకొని   ఏరా. అర్జంటుగా రమ్మన్నావు  చాలా కంగారుపడ్డాను. నీ ఆరోగ్యం బాగానే ఉందిగా   అనడిగాడు.

ఆర్తిగా అడుగుతున్న పుణ్యమూర్తి కౌగిలి నుంచి దూరం జరిగి   ముందు లోపలికి రారా   అన్నాడు రాజశేఖరం.

  మహాలక్ష్మీ, మీ అన్నయ్య పుణ్యమూర్తి వచ్చాడు. మంచినీళ్ళు తీసుకురా   అంటూ కేకేశాడు రాజశేఖరం. రెండు నిమిషాల్లో మహాలక్ష్మి మంచినీళ్ళతో బైటికొచ్చి   ఎన్నాళ్ళయింది అన్నయ్యా మిమ్మల్ని చూసి. శంకరం, కోడలు, పిల్లలు అందరూ బాగున్నారా   అంటూ కుశలప్రశ్నలు వేసింది.

  అందరం బాగున్నామమ్మా. వీడేంటో అర్జంటుగా రమ్మని ఉత్తరం రాశాడు. కంగారుపడ్డాను. ఫోన్‌ చేస్తే వివరాలు ఫోన్లో చెప్పేవికావు అన్నాడు. అందుకే పరిగెత్తుకొచ్చాను. ఏమ్మా, ఏం జరిగింది .   పుణ్యమూర్తి ఆత్రుతగా అడగటంతో ఆవిడా అయోమయంగా భర్త కళ్ళలోకి చూసింది.

  ఒరేయ్‌, నిన్ను చూడాలన్పించింది  అంతేరా   అంటూ నవ్వుతున్న భర్తని చిరుకోపంగా చూసింది మహాలక్ష్మి.

  ఆ మాట చెబితే రానట్రా. ఎంత కంగారుపెట్టేశావ్‌  పోనీలే మీరంతా బావున్నారు   అంటున్న పుణ్యమూర్తి వైపు చూసి నిట్టూర్చాడు రాజశేఖరం. మహాలక్ష్మి కాఫీ తీసుకొస్తానంటూ లోపలికి వెళ్ళింది.

  చెప్పరా ఏమిటింకా కబుర్లు.

  శారద కన్పించిందిరా

పుణ్యమూర్తి ఒక్కసారిగా ఉలిక్కిపడ్డాడు.

  శారద..

  అవున్రా, శారద కన్పించింది   చెప్పాడు రాజశేఖరం.

  శారద ఎలా కన్పించిందిరా  ఎక్కడుంది  ఇప్పుడెలా ఉంది.   ఆశ్చర్యంతో ఉక్కిరిబిక్కిరి అయిపోతూ అడిగాడు పుణ్యమూర్తి. ఈ లోపల మహాలక్ష్మి బిస్కెట్లు, కాఫీ తీసుకొచ్చి టీపాయ్‌మీద పెట్టింది.

  ముందు కాఫీ తీసుకో  తరవాత మాట్లాడుకుందాం   రాజశేఖరం కాఫీకప్పు పుణ్యమూర్తికి అందించాడు. కాఫీలు తాగాక కప్పులు తీసుకుని లోపలికి వెళుతున్న భార్యతో చెప్పాడు రాజశేఖరం    మహాలక్ష్మీ, వీడికి గుత్తివంకాయ కూర బాగా ఇష్టం. అదిమాత్రం మర్చిపోకు. పదరా డాబా పైకి వెళదాం   అంటూ మెట్లవైపు దారితీశాడు.

పుణ్యమూర్తి అతన్ని అనుసరించాడు. రాజశేఖరం లాల్చీ జేబులోంచి త్రిబుల్‌ఫైవ్‌ సిగరెట్‌ ప్యాకెట్‌ బైటకితీసి మూర్తికి ఒకటి ఆఫర్‌ చేశాడు.

  మనిద్దరం కలిసి దమ్ముకొట్టి ఎన్నాళ్ళయిందిరా   అన్నాడు.

  రాజూ, మా ఇంట్లో ఎవరికీ ఈ పొగవాసన పడదు. అందుకే నేను మానేశాను. అమ్మా నాన్న కోసం ప్రేమనీ పిల్లలకోసం నా అలవాటునీ వదిలేశాను. మనిషి ఈ బంధాలకోసం  తనవారి సంతోషం కోసం అడుగడుగునా ఎడ్జస్ట్‌ అయిపోవలసిరావటం అదృష్టమో దురదృష్టమో నాకర్థంకావటంలేదు   ఎటో చూస్తూ అంటున్న పుణ్యమూర్తి గొంతులో ఏదో జీర.

  సర్లే, వదిలేయ్‌. మనిషి త్యాగం చేయటంలో ఒక విధమైన సంతృప్తిని ఎంజాయ్‌ చేస్తాడు   అన్నాడు రాజశేఖరం.

  శారద నీకెలా కన్పించిందిరా   అడిగాడు పుణ్యమూర్తి.

  యాక్సిడెంటల్‌గా  విజయవాడలో నాలుగేళ్ళక్రితం ఒక యాక్సిడెంట్‌లో కన్పించింది. అప్పుడు శారదను నేను గుర్తించలేదు. చాలాకాలం అయిపోయింది కదా తనని చూసి. తలకు దెబ్బ తగిలి రోడ్డుమీద పడున్న తనని హాస్పిటల్లో జాయిన్‌ చేశాను. ఆమె దగ్గరున్న పర్సులో వాళ్ళబ్బాయి ఫోన్‌ నంబర్‌ ఉంది. ఫోన్‌ చేసి విషయం చెప్పాను. అతనొచ్చాక నేను వెళ్ళిపోయాను  .

  తర్వాత   అడిగాడు పుణ్యమూర్తి.

  అయిదారు నెలల తర్వాత ఓసారి మార్కెట్లో అతను కన్పించి పలకరించాడు. అతని తల్లి గురించి అడిగాను. అతను తల వంచుకున్నాడు. నాకర్థంకాలేదు. భయపడ్డాను  .

  అంటే, శారదా    ఉద్వేగంగా అడిగాడు పుణ్యమూర్తి.

  నువ్వూహించినట్లే నేనూ వూహించాను. కానీ అంతకంటే ఘోరం. ఆవిడ మెంటల్‌గా డిస్టర్బ్‌ అయిందట. ప్రస్తుతం ఓ మెంటల్‌ హాస్పిటల్లో ఉందని చెప్పాడు. నేను అతన్ని ఓదార్చి వచ్చేశాను. అప్పుడు ఆమె శారద అని తెలియలేదు. తర్వాత చాలాకాలం అయ్యాక

అయిపోయిన సిగరెట్‌ని యాష్‌ట్రేలో కుక్కి పొగ గాల్లోకి వదులుతూ ఓ క్షణం ఆకాశంలోకి చూసి నిట్టూర్చాడు రాజశేఖరం.

  ఏమిట్రా, డైలీ సీరియల్లా సాగదీస్తున్నావు. ఇప్పుడు శారద ఎక్కడుందో ఎలా ఉందో చెప్పు   అసహనంగా అడిగాడు పుణ్యమూర్తి.

  ఒక్కమాటలో చెప్పే విషయం అయితే నేను ఫోన్లోనే చెప్పేవాడినికదరా   అన్నాడు రాజశేఖరం.

  అయ్యాయా మీ కబుర్లు. భోజనం వడ్డిస్తున్నాను, కిందికి రండి   అంటూ వచ్చింది మహాలక్ష్మి.

  సరే, నువ్వు పద. పదరా  తర్వాత మాట్లాడుకుందాం  .

స్నేహితుడ్ని అనుసరించక తప్పిందికాదు పుణ్యమూర్తికి.

అప్పటికే కింద హడావుడిగా ఉంది. రాజశేఖరం కొడుకు, కోడలు, పిల్లలు వచ్చినట్టున్నారు. వరసగా అందరూ పుణ్యమూర్తిని పలకరించారు. ఆ సమయంలో రాజశేఖరాన్ని శారద విషయం అడగలేకపోయాడు పుణ్యమూర్తి.



రాజశేఖరం, పుణ్యమూర్తి పక్కపక్కనే పడుకున్నారు. కిటికీలోంచి చందమామ తొంగితొంగి చూస్తోంది. ఉండుండి చల్లగాలి కిటికీ పక్కనే ఉన్న సన్నజాజి మొగ్గల బుగ్గల్ని తడిమి లోపలికి వస్తోంది.

  మూర్తీ. వెన్నెలరాత్రుళ్ళు మనం ఎన్నెన్ని కబుర్లు చెప్పుకునేవాళ్ళం కదా   అన్నాడు రాజశేఖరం.

  ఔను, నువ్వు జయలక్ష్మి గురించీ నేను శారద గురించీ చాలాచాలా కబుర్లు చెప్పుకునేవాళ్ళం. వయసు వేడిలో చాలా ఎత్తుకి ఎదిగిపోయాం అనుకుని గాల్లో మేడలు కట్టేసేవాళ్ళం. మనం ఎప్పటికీ పరాధీనులం అని అసలు వూహించివుండం అప్పుడు   నిట్టూర్చాడు పుణ్యమూర్తి.

  జయలక్ష్మి పేరెత్తకురా బాబూ. బుద్ధితక్కువై పెళ్లైన కొత్తలో మహాలక్ష్మిని పొరపాటున  జయలక్ష్మీ  అని పిలిచి దొరికిపోయాను. పదిరోజులు సతాయించి చంపేసింది. అప్పుడర్థమయింది నాకు  పెళ్ళాం ముందు పరాయి ఆడవాళ్ళని అక్కాచెల్లెళ్ళుగా ఒప్పుకోవాలని   గలగలా నవ్వేశాడు రాజశేఖరం.

  రాజూ, శారద గురించి చెప్పరా   అడిగాడు పుణ్యమూర్తి.

  రెండు నెలలక్రితం మళ్ళీ ఈ హైద్రాబాద్‌లో శారదని చూశాను. పేవ్‌మెంట్‌ మీద పడిపోయి ఉన్న ఆమెని చూసి పదేపదే కలవటం కాకతాళీయం అనుకున్నాను. ఎవరూ పట్టించుకోకపోవటంతో నేను ఆమెను కదిలించి చూశాను. లోతుకుపోయిన కళ్ళతో బెదురుచూపులు చూస్తూ  బాబు  బాబొచ్చాడా.  అంటూ చుట్టూ వెతుక్కుంటోంది. నాకేం అర్థంకాక  మీరిక్కడికెలా వచ్చారు.  అనడిగాను.  బాబు  బాబొచ్చాడా.  అంది. ఎన్నిసార్లు ఏమడిగినా ఆమె  బాబొచ్చాడా  అనే అడుగుతోంది. ఆమెని మన రమణ లేడూ  ఇప్పుడు వాడు ఎర్రగడ్డ మెంటల్‌ హాస్పిటల్లో డాక్టరుగా చేస్తున్నాళ్ళే, వాడి దగ్గరకు తీసుకెళ్ళి ప్రాబ్లం చెప్పాను. ఆమె తనకు ముందే తెలుసని వాడు చెప్పాడు  .

  శారదని వాడు గుర్తుపట్టాడా.   అడిగాడు పుణ్యమూర్తి.

  శారద వాళ్ళబ్బాయి కొన్నేళ్ళక్రితం తన దగ్గరకు తీసుకొచ్చాడట. హాస్పిటల్లో జాయిన్‌ చేసి వెళ్ళాడట. అప్పుడే ఆమె శారద అనీ మన కాలేజ్‌మేట్‌ అనీ తెల్సిందట. కొడుకు అప్పుడప్పుడూ వచ్చి చూసి వెళ్ళేవాడట. ఆవిడ త్వరగానే కోలుకుంటోందనీ వచ్చి తీసుకెళ్ళమనీ రమణ చెప్పాడట. తర్వాత ఎన్నాళ్ళు ఎదురుచూసినా అతను రాకపోవటంతో తనకేంచేయాలో తెలీక వృద్ధుల ఆశ్రమంలో జాయిన్‌ చేశాడట. తర్వాత ఓరోజు ఆశ్రమం నుంచి ఫోన్‌ వచ్చిందట. ఆమె ఆశ్రమం వదలి వెళ్ళిపోయిందని చెప్పారట. బహుశా వాళ్ళబ్బాయి దగ్గరకు వెళ్ళిపోయి ఉంటుందని వాడనుకున్నాడట.  మళ్ళీ ఇప్పుడు చూస్తున్నాను  అన్నాడు. శారదను అక్కడే ఉంచి, నేను విజయవాడ వెళ్ళా. కానీ అక్కడెవ్వరూ లేరు. శారద కొడుకు ఫ్యామిలీతో బెంగుళూరు వెళ్ళిపోయాడని తెలిసింది. నీకు చెప్పాలనిపించింది కానీ  శారద కండిషన్‌ బాగాలేదు. నిన్ను డిస్టర్బ్‌ చేయటం ఇష్టంలేక చెప్పలేకపోయాను. ఇప్పుడు శారద కోలుకుంది. తనకోసం రాని కొడుకు కోసం ఆమె ఎదురుచూస్తోంది. నాకేం చేయాలో తోచక నీకు ఫోన్‌ చేశాను. మా అబ్బాయి ఇంట్లో నేనూ నీ చెల్లెలూ జస్ట్‌ గెస్టుల్లాగే ఉంటున్నాం. ఈ పరిస్థితుల్లో శారదని    అంటూ నిట్టూర్చాడు శేఖరం.

  పదరా, శారదని చూద్దాం   ఉద్వేగంగా అన్నాడు పుణ్యమూర్తి.

  ఇప్పుడా. ఇంత రాత్రి కాదుకానీ రేప్పొద్దున్నే వెళ్ళి కలుద్దాం. నెక్స్ట్‌ ఏం చేయాలో నీకేమన్నా ఆలోచన వస్తే చెప్పు   అంటూ ఆవులించి అటు తిరిగి పడుకున్నాడు శేఖరం.

ఎంతకూ గడవని రాత్రి ఎలా ఉంటుందో మొదటిసారిగా చూశాడు పుణ్యమూర్తి.



 బహుదూరపు బాటసారీ  ఇటు రావో ఒక్కసారి  అంటూ రాగం తీస్తూ ఎదురొచ్చాడు డాక్టర్‌ రమణ.

  ఎలా ఉన్నావురా.   అడిగాడు మూర్తి.

  నాకేం బాగానే ఉన్నాను. పిల్లలు అమెరికాలో సెటిలయిపోయారు. చుట్టూ పేషెంట్లు  వాళ్ళ సతాయింపులూ అల్లరీ అలకలూ ఏడుపులూ  మనదేశంలో మెంటల్‌గా డిస్టర్బ్‌ అయ్యేవాళ్ళ సంఖ్య చాలా ఎక్కువరా. అందుకే మేమెప్పుడూ బిజీబిజీ. నీ సంగతి చెప్పు. ఎప్పుడో నీ వైఫ్‌ పోయినప్పుడు చూశాను నిన్ను. అప్పటికీ ఇప్పటికీ నీలో చాలా మార్పొచ్చిందిరా   అన్నాడు రమణ.

  అవును, అమ్మ, నాన్న తర్వాత భార్య  నన్నొదిలి వెళ్ళిపోయారు. జీవితంలో అదో పెద్ద వెలితి. ఆ వెలితిని పూడ్చటానికి ఎవరూ రాలేరు కదా   శూన్యంలోకి చూస్తూ అన్నాడు పుణ్యమూర్తి.

  అంటే, శంకరంవాళ్ళు నిన్ను ప్రేమగా చూసుకోవటంలేదా.   అడిగాడు రమణ.



  ఛఛ  అదేం లేదురా. వాళ్ళిద్దరూ ఉద్యోగస్తులు. పిల్లలు చదువులంటూ బైటికెళ్ళిపోతే, నాకేమో ఒంటరితనం నా చుట్టూ చీకటిలా కమ్మేసుకుందేమో అన్పిస్తుంటుంది. ఎంత రాత్రయినా నా కొడుకొచ్చి నా యోగక్షేమాలు అడుగుతాడు. పిల్లలు బైటికెళుతూ  బైబై  చెబుతారు. కోడలు కూడా బాగానే చూస్తుంది కానీ, ఒంటరితనం మనిషికి భరించలేని శాపంరా   అంటున్న పుణ్యమూర్తి భుజాన్ని ఆర్తిగా తట్టాడు రాజశేఖరం.

  రైట్‌  మీరిద్దరూ శారదని కలుద్దామని వచ్చారు

  అవును   అన్నాడు రాజశేఖరం.

  కల్సి    అడిగాడు రమణ.

స్నేహితులిద్దరూ ఒకరివైపు ఒకరు ప్రశ్నార్థకంగా చూసుకున్నారు.

  కలుస్తారు  మాట్లాడతారు  వెళ్ళిపోతారు  వాట్‌ నెక్స్ట్‌.

  మనమందరం ఉండి శారదను అనాథలా ఎలా వదిలేస్తాంరా   ఉద్వేగంగా అడిగాడు పుణ్యమూర్తి.

  మూర్తీ, కాలేజ్‌డేస్‌లో నువ్వు శారదని లవ్‌ చేశావు. నాకు తెల్సు. కానీ శారద ఇప్పుడు నీ లవర్‌ కాదు. ఓ అనాథ  విధి వంచిత  అభద్రతా భావంతో రోజులు గడుపుతున్న మెంటల్‌ పేషెంట్‌. మీరు కలిసి మాట్లాడటం వల్ల కొంత ఓదార్పు ఆమెకు దొరకొచ్చు. కానీ తర్వాత.

కొన్ని క్షణాలు అందరిమధ్యనా మౌనం చోటుచేసుకుంది.

  రాజూ  శారదని చూద్దాం   స్థిరంగా అన్నాడు మూర్తి.

అందరూ కొంచెం దూరంలో ఉన్న హాల్లోకి దారితీశారు. అక్కడ బెడ్స్‌పై ఎందరో పిచ్చివాళ్ళు  వాళ్ళందరిమధ్య బిక్కుబిక్కుమంటూ ఉన్న శారదని చూపించాడు రమణ. ఆమెనే ఆర్తిగా చూశాడు పుణ్యమూర్తి. మనసు పొరల్లో ఏదో కదలిక. అతని కళ్ళు నిండుకున్నాయి.

  రాజూ, నేనో నిర్ణయానికొచ్చాను. శంకరానికి ఉత్తరం రాయి    అన్నాడు.

  అంటే    రాజశేఖరం అయోమయంగా అడిగాడు.

  ఇప్పటికైనా నా మనసుకి నచ్చింది చెయ్యాలి. లేకుంటే నా అంతరాత్మ నన్ను క్షమించదురా. ఆకులు రాలుతున్నచోట ఇప్పుడిప్పుడే కొత్త చిగురు కన్పిస్తోంది   మరోమాటకి అవకాశం ఇవ్వకుండా శారదని సమీపించాడు మూర్తి.

నీలాకాశంలో వెండివెన్నెల పల్లకిలో జాబిల్లిలా ఉండేది శారద. ఇప్పుడు వృద్ధాప్యంలో పండుటాకులా లేదు  ఎండుటాకులా ఉంది. తల విదిలించాడు.

  బాబు  బాబొచ్చాడా.   అడిగాడు పుణ్యమూర్తి ఆదరంగా.

  వచ్చాడా  బాబొచ్చాడా .   అడిగింది శారద ఒక్కుదుటున లేచి కూర్చుని.

  వచ్చాడేమో చూద్దామా.   అడిగాడు పుణ్యమూర్తి.

అటూ ఇటూ చూసి పుణ్యమూర్తి చేయి గట్టిగా పట్టుకుంది శారద. తన చేతిలో ఇమిడి ఒణుకుతున్న శారద చేతిని ఆత్మీయంగా గుండెలకు హత్తుకున్నాడు పుణ్యమూర్తి. శారదని లేపి బైటికి తీసుకొచ్చాడు. తల్లి రెక్కల్లో ఒదిగిపోయిన కోడిపిల్లలా పుణ్యమూర్తి బాహువుల్లో ఒదిగిపోయిన శారద ఇప్పుడిప్పుడే అడుగులు నేర్చుకుంటున్నట్టుంది.

రాజశేఖరం, రమణ దీర్ఘంగా నిట్టూర్చారు.



చి॥శంకరానికి రాజశేఖరం మామయ్య ఆశీర్వదించి వ్రాయునది. ఉభయకుశలోపరి

ఇన్నాళ్లుగా ఒంటరితనంతో వేగిపోతున్న మీ నాన్న సమస్యకి ఓ పరిష్కారం దొరికింది. వాడిక్కడ సంతోషంగా ఉంటాడని నేను అనుకుంటున్నాను. నువ్వూ నిశ్చింతగా ఉండు. వాడి ప్రశాంతతని భగ్నంచేసే హక్కు మనకెవ్వరికీ లేదు. వాడికో తోడు దొరికింది. శారద  ఎప్పుడో పోగొట్టుకున్న నిధి, ఇప్పుడు దొరికింది. వాడి నిర్ణయాన్ని మనం ఆమోదిద్దాం. నీకు మీ నాన్నంటే ఎంత ప్రేమో నాకు తెల్సు. వాడొక మాటన్నాడు   ఆకు రాలుతున్నచోట కొత్త చిగురు కన్పిస్తోందిరా  అని. అర్థం చేసుకో శంకరం. అప్పుడప్పుడూ వచ్చి మీ నాన్నని పలకరించి వెళ్ళు. మీ పలకరింపే వృద్ధాప్యంలో ఉన్న మాకు ఓదార్పు. ఉంటాను.
ఆ గదిలో అలుముకున్న నిశ్శబ్దం భరించలేనిదిగా ఉంది. వాలుకుర్చీలో నడుం వాల్చిన నీలకంఠయ్య, వంటగది గుమ్మానికి చేరబడి నిల్చున్న కళ్యాణి మొహాలలో తన మాట ఎదుటివారు వినడంలేదన్న అసంతృప్తి, తను చెప్పేది ఎంతవరకు సమంజసమోనని ఆలోచించడంలేదన్న ఆవేదన కనబడుతూ ఉంటే  కుర్చీలో కూర్చుని ఉన్న పరమేశం మొహంలో ఎవరి వాదన సమర్థనీయమో చెప్పలేని అయోమయ పరిస్థితి ప్రస్ఫుటమవుతోంది.

సాక్షాత్తూ ఆ భగవంతుడే దిగివచ్చి  మీరు ఎదుర్కొంటున్న సమస్యకు పరిష్కారం ఇదిగో  అని చెప్పలేని స్థితి. ఇక మామూలు మానవులెంతా .

ఇంతకీ సమస్య ఏమిటంటే  మధ్యతరగతి మానవునికి ప్రతిబింబమైన పరమేశ్వరశాస్త్రికి పండుటాకు లాంటి తండ్రి నీలకంఠేశ్వరశాస్త్రి, పెళ్ళీడుకెదిగిన కూతురు కళ్యాణి రెండు కళ్ళు. పౌరోహిత్యంతో బతుకుబండిని భారంగా ఈడ్చుకొస్తున్న పరమేశానికి కూలడానికి సిద్ధంగా ఉన్న తాతముత్తాతల కాలంనాటి ఇల్లొక్కటే ఆస్తి.

తాతా మనవరాళ్ళ మధ్య అనుబంధం ఎంత బలమైనదీ అంటే  తాతగారి కంట్లో నలుసుపడితే తన కంట్లో దూలం పడినంతగా గిలగిలలాడిపోతుంది కళ్యాణి. మనవరాలి కాల్లో ముల్లు దిగితే తన కాలే విరిగినంతగా విలవిల్లాడిపోతాడు నీలకంఠయ్య.

కట్నాలరేట్లు చుక్కలనంటుతున్న రోజుల్లో, కళ్యాణి పెళ్ళి చేయలేకపోతున్నామని తండ్రీకొడుకులు కుమిలిపోతున్న తరుణంలో, దూరపుబంధువు ద్వారా లక్ష రూపాయల కట్నానికి మంచి సంబంధం వచ్చింది. ఉన్న ఒకేఒక్క ఆధారమైన ఇంటిని తన పెళ్ళి కారణంగా దూరంచేసుకుని, ఈ వృద్ధాప్యంలో నిరాశ్రయులు కావొద్దని కళ్యాణి ఎంత మొత్తుకున్నా, ఆమె మాటలు లెక్కచేయక, సంబంధం ఖాయం చేసుకుని ఇల్లు అమ్మకానికి పెట్టారు. ఇల్లు అమ్మగా వచ్చిన లక్షా డెబ్భైఅయిదు వేలల్లో గత ఏడాది మరణించిన పరమేశం భార్య వైద్యానికి చేసిన అప్పులుపోను మిగిలిన డబ్బుతో కళ్యాణి పెళ్ళి జరిపించాలని నిర్ణయించుకున్నారు తండ్రీకొడుకులు.

నాలుగురోజులక్రితం నీలకంఠయ్యకి హఠాత్తుగా గుండెపోటు వచ్చింది. తాత్కాలిక ఉపశమనానికి ట్రీట్‌మెంట్‌ ఇచ్చిన డాక్టర్‌ తండ్రీ కూతుళ్ళను పిలిచి   ఆయనకి వీలయినంత త్వరగా బైపాస్‌ సర్జరీ చేయకపోతే బతకడం కష్టం. ఆపరేషన్‌ జరిగేలోగా మళ్ళీ గుండెపోటు వస్తే ఈ టాబ్లెట్‌వేసి వెంటనే నా దగ్గరికి తీసుకురండి   అని చెప్పి టాబ్లెట్స్‌ ఇచ్చాడు.

ఇదీ ప్రస్తుతం వారు ఎదుర్కొంటున్న సమస్యకు మూలబిందువు. ఇల్లు అమ్మగా వచ్చిన డబ్బు ఏం చేయాలీ. ఆ డబ్బుతో కళ్యాణి పెళ్ళి జరిగితే, నీలకంఠయ్యకి ఆపరేషన్‌ చేయించలేక ఆయనను మృత్యువుకి అప్పగించాలి  లేదా నీలకంఠయ్యకి ఆపరేషన్‌ జరిపిస్తే కళ్యాణి వివాహం ఆగిపోతుంది. మళ్ళీ తన జీవితంలో కూతురికి వివాహం జరిపించగలనన్న నమ్మకం పరమేశంలో ఏకోశానా లేదు. జీవితాంతం కూతురు అవివాహితగా మిగిలిపోతుంది. ఏం చేయాలీ . ఏది ముఖ్యం . ఆపరేషనా  వివాహమా .

 నాకెలాగూ వయసైపోయింది. ఇప్పుడు ఆపరేషన్‌ చేయించినా బతికేది ఏడాదో రెండేళ్ళొ. ఆడపిల్లకు పెళ్ళిచేసి అత్తవారింటికి పంపవలసిన బాధ్యత కన్నవారికుంది. లేదంటే పదిమందీ హేళనచేస్తారు. కాబట్టి కళ్యాణి పెళ్ళి జరిపించేస్తే, అది చూసి సంతృప్తిగా కన్నుమూస్తాను  ఇది నీలకంఠయ్య వాదన.

 మనిషికి బాధ్యతకన్నా మానవత్వం మిన్న. వివాహం జరగకపోతే నాకొచ్చే నష్టమేమీ లేదు. అంతేగానీ చూస్తూచూస్తూ ఒక మనిషిని  అందునా తన బహిప్రాణం లాంటి తాతయ్యను మృత్యువుకప్పగించడం అమానుషం  ఇది కళ్యాణి వాదన.

 ఇద్దరి వాదనలూ సబబే. ఏ నిర్ణయం తీసుకున్నా విమర్శల జడివాన తప్పదు. తానిప్పుడు ఎవరికి ప్రాధాన్యత ఇవ్వాలి. కన్నతండ్రికా  కన్నకూతురికా .  ఇది పరమేశాన్ని భూతంలా ఆవరించిన సమస్య.

  ఏరా పరమేశం. అది చిన్నపిల్ల. అదేదో తెలిసీ తెలియనితనంతో మాట్లాడుతూ ఉంటే తప్పని నువ్వైనా చెప్పవేం.   నిశ్శబ్దాన్ని భగ్నంచేస్తూ అన్నాడు నీలకంఠయ్య.

  భగవంతుడు నీ రెండుకళ్ళల్లో ఏ కన్ను పోగొట్టుకుంటావూ అని అడుగుతూ ఉంటే, కళ్యాణికి ఏమని చెప్పాలి నాన్నా. నాకు అటు తండ్రి ప్రాణాలూ కావాలి  ఇటు కూతురి వివాహమూ కావాలి. నాలాంటి స్వార్థపరునికి మీ ఇద్దరి వాదనలో కన్పిస్తున్న త్యాగంమీద తీర్పునిచ్చే అధికారంలేదు నాన్నా   ఆవేదనగా అన్నాడు పరమేశం.

వాలుకుర్చీలో నుండి లేచిన నీలకంఠయ్య కొడుకు దగ్గరకువెళ్ళి భుజంతట్టి అనునయిస్తూ   స్వార్థపరుడివి నువ్వు కాదురా  నేను. నా స్వార్థం ఏమిటో తెలుసా. నేనిప్పుడు కన్నుమూసి, తిరిగి కళ్యాణి కడుపున బిడ్డగా జన్మించి, ఇప్పటివరకూ కళ్యాణిపట్ల నేను చూపించిన ప్రేమానురాగాలకు రెట్టింపు కన్నతల్లిగా ఆమెవద్ద నుండి పొందాలి. చూశావా  నాదెంత స్వార్థమో.   అన్నాడు.

వెంటనే కళ్యాణి   నాకు నీకంటే స్వార్థం ఎక్కువ తాతయ్యా. నా స్వార్థం ఏమిటో తెలుసా. నా బిడ్డలు నీ ఒడిలో పెరగాలి. నేను నీనుండి పొందిన మమతానురాగాలు నాకంటే ఎక్కువ వారు నీనుండి పొందాలి. నీ చేతులమీదుగా అన్నప్రాశన జరగాలి. నీ చేతులమీదుగా అక్షరాభాస్యం జరగాలి  నీ చేతులమీదుగా

   వారి పెళ్ళిళ్ళు జరగాలీ    చిన్నగా నవ్వుతూ అన్నాడు నీలకంఠయ్య.   వారి బిడ్డలు తిరిగి నా ఒడిలో పెరగాలి. దీనికి అంతెక్కడ ఉందమ్మా. తనకి కావలసినవారు ఎప్పుడూ తమ కళ్ళెదుటే ఉండాలని ప్రతి ఒక్కరికీ ఉంటుంది. కానీ అలా జరిగితే ఈ సృష్టే ఆగిపోతుంది. తమవారు మరణించినప్పుడు మొదట కొద్దిగా బాధగానే ఉంటుంది. అందుకే వేదనతోబాటు, మరపు కూడా మనిషికి ఆ భగవంతుడు వరంగా ఇచ్చాడు. ఆశ ఉండటంలో తప్పేమీలేదు. కానీ దురాశ ఉండకూడదు. ఆశకూ దురాశకూ ఉన్న తేడా ఏమిటో తెలుసా తల్లీ. చలి కాచుకునేందుకు మంట దగ్గర కూర్చోవడంలో తప్పులేదు. కానీ ఆ మంటనే కౌగిలించుకోవాలనుకుంటే. నీది దురాశ తల్లీ   మనవరాలిని బుజ్జగిస్తూ అన్నాడు నీలకంఠయ్య.

  నేనిప్పుడు పెళ్ళి చేసుకోకపోతే ఎవరి ప్రాణాలూ పోవు. అయినా నేను అసలు పెళ్ళే చేసుకోను అనడంలేదుగా. నీకు ఆపరేషన్‌ జరిగి, లేచి తిరగ్గానే నువ్వు చూపించిన మనిషిచేత మూడుముళ్ళూ వేయించుకుంటాను  సరేనా. అంతేగానీ నీ ఆపరేషన్‌ జరగకుండా మాత్రం నేను పెళ్ళికి ఒప్పుకోవడం కలలోని మాట   తన నిర్ణయాన్ని స్థిరంగా చెప్పింది కళ్యాణి.



  అంతేనా. ఇదే నీ ఆఖరి నిర్ణయమా.   కళ్యాణి వంక తీక్షణంగా చూస్తూ అన్నాడు నీలకంఠయ్య.

  అవును. అంతే   అంది కళ్యాణి.

  ఆహా.   అని కొడుకు వంక చూసి,   మరి తమరేం కోరుకుంటున్నారండీ పరమేశంగారూ.   వ్యంగ్యంగా అన్నాడు నీలకంఠయ్య.

  ఈ సమస్య తేలేవరకూ నా కళ్ళూ చెవులూ నోరూ పనిచేయకుండా చేయమని ఆ భగవంతుడిని కోరుకుంటున్నాను   నిస్సహాయంగా అన్నాడు పరమేశం.

తాను మరింత కఠినంగా ఉండకపోతే లాభం లేదనుకుంది కళ్యాణి.   తాతయ్యా. నాన్నా. పెద్దవారని ఇప్పటివరకూ మీ మాటలకు గౌరవం ఇచ్చాను. నాకు తాతయ్య ప్రాణాలు ముఖ్యం. నా పెళ్ళి కారణంగా తాతయ్య మరణం సంభవిస్తే నేను భరించలేను. ఆపరేషన్‌ సంగతి వదిలేసి నా పెళ్ళిమాట తలపెట్టారో  రేప్పొద్దునకి నా శవం ఈ ఇంట్లో కనబడుతుంది   అని వంటగదిలోకి వెళ్ళబోయింది.

  ఆగు.   గర్జించాడు నీలకంఠయ్య. ఆగి వెనక్కిచూసింది కళ్యాణి.   ఆహా  అలాగే. ఇంత చిన్నదానివి నీకే అంత పట్టుదల ఉంటే నీకంటే పెద్దవాడిని. మరి నాకెంత పట్టుదల ఉండాలీ. ఒరేయ్‌ పరమేశం, ఇప్పుడే చెబుతున్నా  గంగిరెద్దులా దాని మాటలకు తలూపీ భయపడిపోయీ దాని పెళ్ళి వాయిదావేసి, నా ఆపరేషన్‌ సంగతి తలపెట్టాలనుకున్నావో  ఈ సాయంత్రానికే నా అంత్యక్రియలకి ఏర్పాటుచెయ్యి   ఆవేశంగా అన్నాడు నీలకంఠయ్య.

ఈ మాటలు భరించలేకపోయిన పరమేశం   ఆపండి.   అని బిగ్గరగా అరిచాడు.   ఏమిటమ్మా కళ్యాణీ ఇది. ఏమిటి నాన్నా, పెద్దవారు మీరు కూడానూ. ఆపరేషన్‌ చేయించాలా  పెళ్ళి జరిపించాలా  నిర్ణయించుకోవలసింది నేను. అంతేగానీ నాకు ఆలోచించుకునే వ్యవధి ఇవ్వకుండా  నేను చస్తానంటే నేను చస్తానని  ఏమిటీ బెదిరింపులు. ఏమిటీ పంతాలూ పట్టింపులు. ఇదిగో మీ ఇద్దరికీ ఇప్పుడే చెబుతున్నా  ఎవరైనా తొందరపడి అఘాయిత్యానికి పాల్పడాలని ఆలోచనచేశారో  ఈ ఇంటినుండి ముందు వెళ్ళేది నా శవమే. ఆఁ గుర్తుంచుకోండి   అని చెప్పులేసుకుని విసవిసా వీధిలోకి వెళ్ళిపోయాడు. వెళ్ళిపోతున్న పరమేశం వంక ఇద్దరూ స్థాణువులై చూస్తూండిపోయారు.

అదేరోజు సాయంకాలం కళ్యాణి తాతగారి ఆరోగ్యం బాగుపడి త్వరగా కోలుకోవాలని దేవునిపేర అర్చన చేయించడానికి గుడికి వెళ్ళింది. నీలకంఠయ్యకి చాలా అసహనంగా ఉంది. తన చేతులలో అల్లారుముద్దుగా పెరిగి, తను గీచినగీత జవదాటని కళ్యాణి ఇప్పుడు తన మాటకి విలువ ఇవ్వడంలేదు.  పోనీ కొడుకు సంగతి చూద్దామా అంటే, కూతుర్ని గట్టిగా మందలించి తన నిర్ణయాన్ని సమర్థించడంలేదు. అలాగని వ్యతిరేకించడం లేదు. తొందరపడి కళ్యాణి పెళ్ళి ఆపేస్తే.  ఆందోళనకి గురవుతున్న నీలకంఠయ్యకి బయటినుండి అప్పుడే ఇంటిలోకి అడుగుపెడుతున్న పరమేశం కన్పించాడు.  తను తాత్సారం చేస్తే లాభంలేదు. కళ్యాణి కూడా ఇంట్లోలేదు. ఇప్పుడే వీడికి నచ్చజెప్పాలి  అనుకున్నాడు.

  ఏరా పరమేశం, ఏం నిర్ణయించుకున్నావూ.   అని అడిగిన తండ్రి మొహంలోకి చూశాడు పరమేశం.  ఏ విషయం.  అన్నట్టు చూస్తున్న కొడుకుతో   అదేరా, కళ్యాణి పెళ్ళి విషయం   అన్నాడు నీలకంఠయ్య.

  ఏం నిర్ణయించుకోలేదు   అన్నాడు పరమేశం.

  అది లోకజ్ఞానం తెలియని చిన్నపిల్ల. అదేదో అందని    అంటున్న తండ్రి మాటలకి అడ్డుతగిలాడు పరమేశం.

  అది అందనికాదు  అది చెప్పింది కూడా సబబే కదా. ఈ సమస్య నాకే ఎందుకు రావాలో అర్థంకావడంలేదు. అడకత్తెరలో పోకచెక్కలా నలిగిపోతున్నాను   బాధగా అన్నాడు.

  ఒరేయ్‌, ఇప్పుడు దాని పెళ్ళి చేయకపోతే నలుగురూ ఏమంటారో తెలుసా. ఉన్నది ఒక్కగానొక్క ఆడపిల్ల. ఇద్దరు మగవాళ్ళుండీ కూడా దాని పెళ్ళి చేయలేకపోయారు అని మొహంమీద ఉమ్మేస్తారు రా   ఆవేదన నిండిన స్వరంతో అన్నాడు నీలకంఠయ్య.

  ఆ  వేస్తారు నాన్నా వేస్తారు  ఎందుకువేయరూ. ఆపరేషన్‌ మాని దానికి పెళ్ళిచేస్తే రేపు ఆ నలుగురే  జన్మనిచ్చిన తండ్రి ప్రాణంకంటే వీడికి కూతురి పెళ్ళే ముఖ్యమైపోయిందీ  అని అప్పుడు కూడా ఉమ్మేస్తారు   అన్నాడు పరమేశం.

ఆ విధంగా మొదలైంది తిరిగి వాళ్ళిద్దరిమధ్య వాదన. నీలకంఠయ్య ఎంతగానో నచ్చజెప్పాలని ప్రయత్నించాడు  బతిమాలాడు  బెదిరించాడు. చివరికి విషయం ఎటూ తేల్చని కొడుకుమీద ఆగ్రహం పెల్లుబుకుతూ ఉండగా    అలాగేరా, అలాగే. నాకు ఆపరేషన్‌ చేయించు. నేను లేచి తిరగ్గానే ఇద్దరం జోలె పట్టుకుని ఇంటింటికీ వెళ్ళి  అమ్మా  అయ్యా  ఆడపిల్ల పెళ్ళిచేయలేని దౌర్భాగ్యులం. తలో రూపాయి ధర్మం చేయండీ అని ముష్టెత్తి    అని అంటుండగా హఠాత్తుగా తిరిగి గుండెపోటు వచ్చి అతని వాక్ప్రవాహానికి అడ్డుకట్టవేసింది.

  ప ర మే శం    అంటూ నేలమీద కూలబడిపోయాడు నీలకంఠయ్య. పరమేశం పరుగున వచ్చి తండ్రి తలను ఒడిలోకి తీసుకుని   నాన్నా  నాన్నా. ఏమైందీ. మళ్ళీ గుండెపోటు వచ్చిందా.   అని కంగారుగా అడిగాడు. బాధతో విలవిల్లాడుతున్న నీలకంఠయ్య  అవు నన్నట్లుగా తలాడించాడు. ఒక్కక్షణం ఏం చేయాలో తోచలేదు. హఠాత్తుగా  ఆపరేషన్‌ జరిగేలోగా ఒకవేళ గుండెపోటు వస్తే, వెంటనే ఈ టాబ్లెట్‌ వేసి నా దగ్గరకు తీసుకురండి  అని డాక్టరు చెప్పిన విషయం గుర్తుకువచ్చింది.

తండ్రిని అలానే వదిలి పరుగునవెళ్ళి మంచినీళ్ళ గ్లాసుతో తిరిగివచ్చి, డ్రా సొరుగులో ఉన్న టాబ్లెట్‌ ఒకటి తీసుకువచ్చి, టాబ్లెట్‌పై రేపర్‌ చింపి, తండ్రి తలను తన ఒడిలోకి తీసుకోబోయి ఆగిపోయాడు. తల పైకెత్తి ఒక్కక్షణం శూన్యంలోకి చూశాడు.

ఒక్క క్షణం

కాలం లెక్కలో చాలాచాలా తక్కువ. కానీ పరమేశం ఇప్పుడున్న పరిస్థితిలో ఆ ఒక్కక్షణం చాలా విలువైంది. ఆ ఒక్క క్షణంలో పరమేశం మెదడులో వేయి ఫిరంగుల మోత  సప్తసముద్రాల ఘోష  బద్దలవుతున్న అగ్నిపర్వతాలు   తానిప్పుడు టాబ్లెట్‌ వేస్తే తండ్రి కోలుకుంటాడు. కోలుకుంటే ఆపరేషన్‌ చేయించాలి. ఆపరేషన్‌ జరిగితే కళ్యాణి వివాహం ఆగిపోతుంది. జీవితాంతం కన్యగానే ఉండిపోతుంది. టాబ్లెట్‌ వేయకపోతే తండ్రి బతకడు. కళ్యాణి పెళ్ళి జరుగుతుంది. తానిప్పుడు ఏం చేయాలి. టాబ్లెట్‌ వేయాలా మానివేయాలా. ఆలోచించే వ్యవధిలేదు. ఏదో ఒక నిర్ణయం వెంటనే తీసుకోక తప్పదు.

అంతే  ఒక నిర్ణయానికి వచ్చాడు. కళ్ళు మూసుకుని కనిపించని భగవంతుడిని ప్రార్థించాడు. కళ్ళు తెరచి తండ్రిని చూసి రెండుచేతులు జోడించి  నాన్నా, నన్ను క్షమించు  అంటూ చేతిలోని టాబ్లెట్‌ జారవిడిచి లేచాడు. ఎదురుగా తండ్రి పడుకునే వాలుకుర్చీ కనిపించింది. ఆ కుర్చీలో నీలకంఠయ్య తప్ప వేరెవ్వరూ కూర్చోరు. అది ఆయనకిచ్చే గౌరవం. దానిని చూడగానే పరమేశానికి దుఃఖం తన్నుకొచ్చింది. రివ్వున వెళ్ళి ఆ వాలుకుర్చీని పట్టుకుని  నాన్నా  అంటూ బావురుమని రోదించాడు. మళ్ళీ అంతలోనే గుండె రాయి చేసుకుని లేచాడు.

శరీరమంతా చెమటతో తడిసి ముద్దయింది. మనిషి నిలువెల్లా వణికిపోతున్నాడు. తడబడే అడుగులతో పూజామందిరంలోకి వెళ్ళాడు. దేవుని ముందున్న తీర్థపుగిన్నెను వణుకుతున్న చేతులతో అందుకుని తండ్రి దగ్గరికి వచ్చాడు. పళ్ళబిగువున దుఃఖాన్ని దిగమింగుకుంటూ ఉద్ధరిణితో రెండుసార్లు తులసీతీర్థం  నారాయణా  నారాయణా  అంటూ తండ్రి నోటిలో పోశాడు. కళ్యాణి కల్యాణం కనులారా చూడాలన్న తన ఆఖరి కోరిక నెరవేరకపోయినా, తన కారణంగా పెళ్ళి ఆగిపోదన్న సంతృప్తితోనిండిన నీలకంఠయ్య గుండె శాశ్వతంగా మూగవోయింది.

  తాతయ్యా. నీ ఆరోగ్యం త్వరగా బాగుచేయమని దేవుడితో గట్టిగా దెబ్బలాడి వ    బయటనుండే అరచుకుంటూ గుమ్మంలోకి అడుగుపెట్టిన కళ్యాణి ఎదురుగా కనబడిన దృశ్యంతో షాక్‌ తిన్నట్లు ఆగిపోయింది. ఆమె మనసు ఏదో కీడు శంకించింది. తడబడే అడుగులతో మెల్లగా నడుచుకుంటూ తండ్రిని సమీపించింది.   నాన్నా. తాతయ్య    అంతకుమించి ఏమని అడగాలో ఎలా అడగాలో ఆమెకి తోచలేదు. కూతురి భావాల్ని అర్థంచేసుకున్న పరమేశం  అవు నన్నట్లు తలాడించి మొహం పక్కకి తిప్పుకున్నాడు. కళ్యాణి చేతిలోని పూలసజ్జ జారిపడింది.   తాతయ్యా.   అంటూ ఒక్కసారిగా నీలకంఠయ్య శవంమీదపడి బిగ్గరగా రోదించసాగింది.



పరమేశం పరిస్థితి దయనీయంగా ఉంది. ఒక వంక తండ్రి మరణించాడన్న దుఃఖం  మరొకవంక ఆ మరణానికి తానే కారకుడన్న సత్యం  మధ్య జరిగే సంఘర్షణలో నలిగిపోతున్నాడు. తాను చేసిన పని ఈ లోకంలో రెండోకంటికి తెలియదు. కానీ అంతరాత్మ. దాని కళ్ళుగప్పడం ఎవరికి సాధ్యం. ఇటువంటి స్థితిలో ఉన్న పరమేశానికి కూతురిని వూరడించడానికి కూడా ధైర్యం చాలడంలేదు. తననితాను కంట్రోలు చేసుకునే ప్రయత్నంలో తీర్థపుగిన్నె పూజామందిరంలో పెట్టి తిరిగి ముందు గదిలోకి వచ్చాడు.

అదే సమయంలో నీలకంఠయ్యమీదపడి రోదిస్తున్న కళ్యాణికి కాలి దగ్గర ఏదో గుచ్చుకుంటున్నట్లనిపించి ఏడుస్తూనే అదేమిటోనని చేతిలోకి తీసుకుని చూసింది. అది పరమేశం తండ్రికి వేయకుండా జారవిడిచిన టాబ్లెట్‌. ఆమె చుట్టూ చూసింది. టాబ్లెట్‌ పైనుండే రేపర్‌ కన్పించింది. ఆమెకేమీ అర్థంకాలేదు. డ్రా సొరుగులో ఉండవలసిన డాక్టరిచ్చిన టాబ్లెట్‌ ఇక్కడికెలా వచ్చిందీ. పైగా చింపి ఉంది.

  నాన్నా. తాతయ్యకి గుండెపోటు వచ్చిందా.   అడిగింది కళ్యాణి. ఎటో దిక్కులుచూస్తున్న పరమేశం  అవు నన్నట్లుగా తలాడించాడు.   మరి, డాక్టరుగారిచ్చిన టాబ్లెట్‌ ఎందుకు వేయలేదూ.   ప్రశ్నించింది కళ్యాణి. ఒక్కసారిగా బాంబు పేలినట్టు ఉలిక్కిపడిన పరమేశం సమాధానం చెప్పలేకపోయాడు.   టేబుల్‌ సొరుగులో ఉండవలసిన టాబ్లెట్‌ ఇక్కడ ఉంది. పైగా చింపి టాబ్లెట్‌ బయటకు తీసివుంది. తీసిన టాబ్లెట్‌ తాతయ్యకి ఎందుకు వేయలేదూ.   తిరిగి అడిగింది కళ్యాణి.

తాను చేసినపని ఎవరికీ తెలియదని అనుకుంటున్న పరమేశం, ఇంత త్వరగా కూతురికి తెలిసిపోతుందని వూహించలేకపోవడంతో కొన్ని క్షణాలు నోటమాటరాక నిరుత్తడయ్యాడు. అంతలోనే తేరుకుని   టాబ్లెట్‌ వేద్దామనే తీసుకువచ్చాను. కానీ అప్పటికే ప్రాణంపోయింది   తల వంచుకుని ఒక్కో అక్షరం కూడబలుక్కుంటూ చెప్పలేక చెప్పాడు. నమ్మింది కళ్యాణి.

అర్ధరాత్రి దాటింది. చీకటిపడిన తరవాత బంధువులకి సమాచారం తెలపడంతో మరుసటిరోజు ఉదయానికిగానీ ఎవరూ రారు. చుట్టుపక్కలవాళ్ళు వచ్చి పరామర్శించి, కళ్యాణిని వూరడించి వెళ్ళిపోయారు. ముందుగదిలో తల దగ్గర దీపంతో చాపమీద నీలకంఠం పార్థివ శరీరం ఉంది. పడకగదిలో ఏడ్చిఏడ్చి అలసి ఆ దుఃఖంతో అలానే నిద్రపోయింది కళ్యాణి. పరమేశానికి మాత్రం నిద్రపట్టడంలేదు. అపరాధభావన నిలువెల్లా దహించి వేస్తుండగా అటూఇటూ పచార్లు చేస్తున్నాడు.

ఒకసారి కూతురివంక చూశాడు. బుగ్గలమీద కన్నీటి చారికలు  నిద్రలో కూడా  తాతయ్యా  తాతయ్యా   అని కలవరిస్తోంది. కూతురి పక్కనే కూర్చుని ఆమె తల నిమిరాడు. అతని పెదవులు కదలడంలేదు  హృదయం మాత్రం ఘోషిస్తోంది.

అమ్మా కళ్యాణీ. తాతయ్యకేమమ్మా  అదృష్టవంతుడు. తాను రెండు నిమిషాలు బాధననుభవించి, నన్ను మాత్రం జీవితాంతం నరకయాతన అనుభవించమని వెళ్ళిపోయాడమ్మా. నేను నీతో నిజం ఎందుకు చెప్పలేదో తెలుసా. నిజం తెలిస్తే నువ్వు పెళ్ళికి ఇక అంగీకరించవేమోననీ జీవితాంతం నాలాగే నువ్వూ మానసికక్షోభననుభవించకూడదనీ చెప్పలేదమ్మా.

అవునమ్మా, మీ తాతయ్యని నేనే చంపాను. ఈ లోకంలో ఏ కొడుకూ తీసుకోని నిర్ణయాన్ని తీసుకుని నా కన్నతండ్రిని నేనే చంపాను. ప్రపంచంలో ఏ డాక్టరూ  ఇది హత్యే  అని నిరూపించడానికి వీలులేని విధంగా నా తండ్రిని నేనే హత్యచేశాను. ఒక క్రూరమైన నిర్ణయంతో ఆయన ప్రాణాలు బలిగొన్నాను.

అమ్మా, భగవంతుడు  నీ రెండు కళ్ళల్లో ఏ కన్ను పోగొట్టుకుంటావు అని అడుగుతున్నా డని అన్నాను. జ్ఞాపకం ఉందా. రోగగ్రస్థమైన ఒక కన్ను కారణంగా రెండోకంటికి కూడా ముప్పు ఏర్పడుతున్నప్పుడు, పూర్తిగా అంధుడిని కావడం ఇష్టంలేక లోపం ఉన్న కన్నుని తొలగించక తప్పలేదమ్మా. చిన్నప్పుడు నాన్న నాకు లెక్కలు చెబుతూ  ఒకటి, రెండుకంటే నలభై, యాభై పెద్దసంఖ్య లని చెప్పాడు. ఇప్పుడు నేను ఆ లెక్కనే చేశాను. ఒకటి, రెండు సంవత్సరాలు బతికే నా తండ్రికంటే నలభై, యాభై ఏళ్ళ నీ భవిష్యత్తే ముఖ్యమని అనుకున్నాను. ఏ తండ్రైనా కొడుకు చేతులమీదుగా పోవాలని కోరుకుంటాడుగానీ చేతలద్వారా పోవాలని కోరుకోడు. నా చేతలద్వారా నా తండ్రి ప్రాణాలు హరించిన నాకు, నా తండ్రికి తలకొరివిపెట్టే అర్హత లేదు.

పరమేశం హృదయంలోని ఆవేదన కన్నీళ్ళరూపంలో ప్రవహిస్తోంది.

కాసేపటికి మెల్లగా లేచి ముందు గదిలోకి వచ్చాడు. తండ్రి శవం వంక చూశాడు.  నేనే గెల్చాను చూశావా.  అన్నట్టుగా ఉంది నీలకంఠం మొహం.   నాన్నా. నీకు మళ్ళీ జన్మంటూ ఉంటే, ఈ దేశంలోనే పుట్టవలసివస్తే, కన్నతండ్రి చితాభస్మంతో కన్నకూతురి నుదుట కల్యాణతిలకం దిద్దవలసివచ్చే దౌర్భాగ్యపు పరిస్థితిలో ఉండే మధ్యతరగతి కుటుంబంలో మాత్రం పుట్టకు నాన్నా  పుట్టకు   తండ్రి పాదాలమీదపడి గుండెలవిసేలా రోదించసాగాడు పరమేశం.

  ఆవాంతులూ తలతిరిగినట్టుండటం, స్పృహతప్పడం  ఈ లక్షణాలన్నీ చూస్తోంటే మీ అత్తగారికి మామూలు తలనొప్పో మైగ్రెయినో అనిపించటంలేదు. నా అనుమానం ఆవిడ బ్రెయిన్లో ట్యూమరుండొచ్చని. అహహ  కంగారొద్దు. అది నా అనుమానం మాత్రమే. నేను కొన్ని టెస్టులు రాసిస్తాను. తలకి స్కాన్‌ కూడా తీయించాలి. ఇక్కడ అంత పెద్ద లేబొరేటరీలు లేవు. సిటీకి వెళ్ళి అవన్నీ చేయించండి. వాటి రిజల్ట్‌నిబట్టి ట్రీట్‌మెంటు విషయం ఆలోచిద్దాం  .

డా॥అమరనాథ్‌ అంటున్న మాటలు కన్సల్టింగ్‌ రూం దాటి వెయిటింగ్‌ హాల్లో కూర్చున్న నా చెవులబడిన ఆ క్షణం

తలలో ఫెటీల్మని ఏదో పెద్దగా విస్ఫోటనం. నరనరానా అగ్నికీలలు వేగంగా వ్యాపిస్తోన్న అనుభూతి. కళ్ళముందు చీకటి వలయాలు గిర్రున తిరుగుతున్న భావన. నాకేమవుతున్నదో నాకే తెలీని స్థితి.

అలా ఎంతసేపున్నానో    వెళదామా అత్తయ్యా   అల్లుడు నందగోపాల్‌ గొంతు విని తిరిగి ఈ లోకంలోకొచ్చాను. కానీ మనస్సు ఏదో జడత్వం ఆవహించినట్టు స్తబ్దుగా ఉంది.

ఇంటికి వచ్చాం.

  ఏమన్నారు డాక్టరు.   ఎదురొచ్చి అడిగింది నా కూతురు మాలతి.

నేను నోరు విప్పలేదు.

  మామూలు తలనొప్పే. కాకపోతే చిన్న ప్రాబ్లం. ఓ టెస్టేదో చేయించుకొస్తే మందులు రాసిస్తానన్నాడు. రేపు సిటీకెళ్తున్నాం. ఆ పరీక్షేదో చేయించుకొస్తే సరిపోతుంది  .

నందగోపాల్‌ జవాబు నా కూతుర్ని సమాధానపరచవచ్చేమోగానీ బ్రెయిన్‌ ట్యూమరంటే సాక్షాత్‌ మృత్యువు ప్రతిరూపమే అని తెలిసిన నన్ను ఎలా మభ్యపెట్టగలదు.

సరిగ్గా ఏడాదిక్రితం నా ఆడపడుచు లలితాంబ తనకొచ్చిన తలనొప్పి బ్రెయిన్‌ ట్యూమరని తెలిసేలోగానే మరణించింది. అంతకు రెండేళ్ళముందు నా చెల్లెలి భర్త ఈ ట్యూమరుకే ఆపరేషన్‌ చేయించుకుంటూ ఆ బల్లమీదే ప్రాణం విడిచాడు. ఆ వ్యాధి ఎంత భయంకరమో ప్రాణాంతకమో నాకు బాగా తెలుసు.

రాత్రి భోజనం సహించలేదు. మెత్తనిపక్క ముళ్ళకంపలా గుచ్చుకుంది. తెల్లవారుజామున పట్టిన మగతనిద్రలో పీడకలలు.

ఆ తరవాత పట్టినట్టుంది కునుకు  మెలకువ వచ్చేసరికి తెల్లగా తెల్లారిపోయింది.

లేవగానే ఎదురు గోడకున్న దేవుళ్ళ పటాలకేసి చూసి అరచేతిలో  శ్రీరామ  చుట్టి కళ్ళకద్దుకోవటం అలవాటు. ఈరోజు ఆ పని మనస్ఫూర్తిగా చేయలేకపోయాను.

ఆరోజే సిటీకి వెళ్ళాం. అనుమానం కాదు, నిజమే అని నిర్ధారణ అయింది.

మొదటిసారి విన్నంత షాక్‌ అనిపించలేదు. కాకపోతే అణచుకున్న విషాదం వెళ్ళగక్కనీకుండా గొంతుకడ్డంపడుతూ చికాకుపెడుతూ  ఏదో వ్యక్తీకరించలేని భావన.

  ఆపరేషన్‌ చేస్తే తొంభై పాళ్ళు సరైపోతుందట   న్యూరోసర్జన్‌తో మాట్లాడి వచ్చాక చెప్పాడు నందగోపాల్‌.

అతని పాలిపోయిన మొహం, తడిగా ఉన్న కళ్ళూ మాటల్లో తడబాటూ చూశాక నాకు అర్థమయింది   హోప్స్‌ టెన్‌ పర్సెంట్‌ ఓన్లీ  అని డాక్టర్లు చెప్పి ఉంటారని.

ఆపరేషన్‌కి డేట్‌ ఫిక్స్‌ చేశారు  మరణానికి ముహూర్తం పెట్టినట్టు.

వ్యవధి ఉంది. డబ్బూ దస్కం చూసుకోవాలిగా. వూరికి తిరిగివచ్చాం.

గుమ్మంలోకి అడుగుపెట్టగానే,   అమ్మా   అంటూ నన్ను చుట్టేసుకుని బావురుమంది మాలతి. ఈ సెల్‌ఫోన్‌ వచ్చాక వార్తలందటానికి ఆలస్యం ఉండటంలేదు.

నాకొక్కగానొక్క బిడ్డ మాలతి. దాన్నొదిలి ఉండలేక అల్లుణ్ణి ఇల్లరికం తెచ్చుకున్నాను. ఇప్పుడు నేనే శాశ్వతంగా వదిలి వెళ్ళాల్సిన రోజొచ్చేస్తోంది. ఏం చెయ్యగలను.

కళ్ళు తడి అయ్యాయి.

వూరుకో మాలతీ. అమ్మని ఏడిపించొద్దు. మళ్ళీ తలనొప్పొస్తుంది. అయినా ఇప్పుడేమైందని.   అమ్మాయిని మందలిస్తోన్న నందగోపాల్‌ గొంతులోనూ తడి.

 నిర్లిప్తంగా ఉండాలిక  అని ఎంత ప్రయత్నం చేస్తున్నా, ఈ అనుబంధాల్లోని తీపి మనసును లాగేస్తుంది కదా.

మౌనంగా వెళ్ళి వీల్‌చైర్లో కూలబడ్డాను.

ఈ వీల్‌చైరంటే నాకెంతో ప్రియం. సింహద్వారం పక్కనే కిటికీకి దగ్గరగా ఆ చైర్లో కూర్చుని మెల్లగా వూగుతూ బయటకు చూస్తే విశాలమైన ఆవరణ. పెద్ద ఇనుపగేటు. గేటుకి రెండుపక్కలా హైబ్రీడు కొబ్బరిమొక్కలు. ఇంటిముందున్న మెట్ల దగ్గర్నించీ గేటువరకూ వెడల్పుగా చప్టా. చప్టాకి అటూఇటూ రంగురంగుల గులాబీమొక్కలు కళ్ళకు విందుచేస్తాయి.

చూపులు లోపలికి తిప్పుకుంటే పెద్ద హాలు. నగిషీలు చెక్కిన దర్వాజాలూ రంగుపూల అద్దాలు బిగించిన ఫ్రెంచి విండోలూ మనసుని మురిపిస్తాయి.

ఇదంతా నా సొంతం, నా సామ్రాజ్యం అనుకుంటే ఎంతో తృప్తీ మరెంతో గర్వం కలిగేవి. కానీ ఇప్పుడో  మృత్యువు కళ్ళెదుట నిలబడింది.  నావి నావి అని నువ్వనుకుంటున్నవేవీ నీవికావు. లే, లేచిరా నావెంట  అని గద్దిస్తోంది.

తిరుగులేని ఆజ్ఞ అది. ఎక్కడున్నవక్కడే వదిలేసి తలవంచుకుని దానివెనక వెళ్ళకతప్పదు.

ఏ క్షణాన ముగుస్తుందో తెలీని ఈ బతుక్కోసం, అల్పమైన ఈ శరీరంకోసం హైరానాపడి ఇన్ని ఆడంబరాలు, ఇంత కామాటం పెంచుకోవటమెందుకు. ఇన్నీ విడిచి వెళ్తున్నామే అని మధనపడ్డమెందుకు  అంతా మూర్ఖత్వం కాకపోతే.



ఒకరోజు గడిచింది.

  అయ్యో తల్లీ, ఎంత కష్టమొచ్చింది నీకు. నాబోటి వాళ్ళనెంతమందిని ఆదుకున్నావు  ఆ పుణ్యమన్నా నిన్నాదుకోలేదా .

సోఫాలో కూర్చుని కాఫీ తాగుతోన్న నా కాళ్ళదగ్గర కూలబడి లబలబలాడుతోంది రాజమ్మ. రాజమ్మ మాకు పాలు పోస్తుంది. తరచూ నా దగ్గర అప్పు తీసుకునేవాళ్ళలో ఆమె ఒకతి.

  నువ్వు బాగుంటేనే కదా నాలాటి బడుగోళ్ళు పదిమంది బాగుండేది. ఆ మాయదారి తల్నొప్పి దేవతలాంటి నీగ్గాక ఎందుకూ పనికిరాని నాకు రాగూడదా   అంటూ కన్నీళ్ళు పెట్టుకుంటోంది.

నా గుండె నీరైంది. దాని అవసరాన్నడ్డుపెట్టుకుని నూటికి పదిరూపాయలు వడ్డీ గుంజుతూ అప్పిచ్చే నేను మంచిదాన్నట. ప్రాణాంతకమైన నా జబ్బు తనకి బదిలీ అవ్వాలట. ఎంత వెర్రిబాగుల్దో.



అదన్నమాట నిజమే. వీళ్ళు బడుగుజీవులు. సందు చివర పెంకుటింటి అరుగుమీద పొద్దుటిపూట ఇడ్లీలూ దోసెలూ వేసి అమ్ముకునే మాణిక్యమ్మా, తోపుడుబండి మీద కొద్దిపాటి కూరలతో చిన్నపాటి వ్యాపారం చేసుకునే వెంకటేశూ, బడ్డీకొట్టు నడుపుకునే ప్రసాదూ, సినిమాహాలు దగ్గర మిర్చిమసాలా చేసి అమ్మే నటరాజూ, ఈ రాజమ్మా  వీళ్ళంతా ఆ కోవలోనివాళ్ళే.

ఒక్కమాటుగా వెయ్యిరూపాయల ఖర్చొచ్చి మీదపడితే తట్టుకోలేరు. ఆ సమయానికి ఆ గండంనుంచి గట్టెక్కించే నాలాంటివాళ్ళు వాళ్ళ దృష్టిలో దేవుళ్ళే.

ఆ కృతజ్ఞతతో కాస్తకాస్తగా వాయిదా పద్ధతిలో అసలుకి రెండింతలు కట్టాల్సొచ్చినా బాధపడరు. కాలం కలిసిరాక తాకట్టుపెట్టిన వస్తువు వాకట్టయినా కిమ్మనరు.

అలాగ ఇంట్లో కూర్చునే ఎంతో సంపాయించాన్నేను.

  సాయంత్రమే నీ కబురు విన్నా. మనస్సాగలేదు. మా పేట గుళ్ళొ సాయిబాబా చాలా మహత్తుగలవాడమ్మా. ఆ గుడికెళ్ళి మొక్కి విభూతి తెచ్చా. ఇది పెట్టుకో తల్లీ, చల్లంగుంటావు  .

ఇంత అభిమానం పొందటానికి అర్హతుందా నాకు.

దరిద్రులో అమాయకులో అనన్నా చూడకుండా వాళ్ళ రెక్కల కష్టాన్ని వడ్డీరూపాన వసూలుచేశానే   తాకట్టు సొమ్ముల్తో ఇనప్పెట్టె నింపానే   ఎందుకోసం.

ఈ అన్యాయార్జనంతా మూటగట్టిచ్చినా నా ఆయుష్షు ఒక్క నిమిషం పెంచగలరా ఇప్పుడెవరైనా. లేదే, మరెందుకోసమింత పాపాన్ని పోగేసుకున్నాను.

 భగవంతుడా, నన్ను క్షమించు  పశ్చాత్తాపంతో ఓ క్షణం కళ్ళుమూసి తెరిచాను.

అప్పటికప్పుడు పరిహారంగా వాళ్ళకేదయినా ఉపకారం చెయ్యాలని తహతహలాడ్తోంది మనసు. ఏం చెయ్యను. వాళ్ళని పిలిచి మీ అప్పులన్నీ మాఫీ చేశానని చెప్పనా. తాకట్టు వాకట్టు చేసిన వస్తువులన్నీ తిరిగి ఇచ్చెయ్యనా.

ఉహుఁ, అలా చేస్తే ఎవరైనా ఏమనుకుంటారు. పిచ్చిపట్టిందనుకుని వింతగా చూస్తారు. భరించగలనా అది.

అలాక్కాదు. ఒక్కటే ఉపాయం తోస్తోంది నాకు. లేచివెళ్ళి తెల్ల కాగితమొకటి తీసుకుని కూర్చున్నాను.

ముందుగా మాలతినీ నందగోపాలునీ సంబోధిస్తూ గమనిక రాశాను. దాన్లో రాసినవన్నీ నా వీలునామాగా భావించి అమలుపరచాలని.

ఆ తరవాత పేరాలో నా తదనంతరం నేను రుణమిచ్చిన వాళ్ళందరినీ దయగా చూడమనీ ధర్మవడ్డీ మాత్రమే తీసుకోమనీ కోరాను. ఆ కాగితాన్ని నా బీరువాలో తలుపుతీయగానే కనబడేటట్టుగా చీరలమీద పెట్టాను.

అమ్మాయి సరే. నందగోపాల్‌కి కూడా నేనంటే చాలా గౌరవం, అభిమానం. నామాట వాళ్ళిద్దరూ తప్పక మన్నిస్తారనే నమ్మకం నాకుంది.

ఎందుకో తెలీదుగానీ అలా చేశాక నాకెంతో వూరటగా బాధోపశమనానికి మార్గం కనిపించినట్టుగా అనిపించింది. ఇంతవరకూ నన్ను కలవరపెట్టిన నా వ్యాధి, మరణభయం తేలికవటమేకాక ఇది అందరికీ సహజమైనదేలే అనుకోగలిగే స్థైర్యాన్ని నాలో నింపుతోన్నట్టుగా అనిపిస్తోంది. తీసుకోవటంలో ఉండే లాభం మాత్రమే తెలిసిన నాకు ఇవ్వటంలోగల ఆనందం మొట్టమొదటిసారిగా అనుభవానికొచ్చినట్టయింది.

ఒకరిని సంతోషపెట్టగలిగే ఓ మంచిపనికి చుట్టిన శ్రీకారానికే ఇంత ప్రభావమా.

ఆ ప్రేరణతోనే నేను చేస్తే బాగుంటుందనుకొన్న మరికొన్నిటిని ఆ కాగితంలో రాసినదానికి జోడించాను.

మా పొలం పండించే రైతు అప్పలస్వామి, తన కూతురు పెళ్ళనీ ఈ ఏడాది కౌలు డబ్బు కొద్దిగా తగ్గించుకొమ్మనీ ప్రాధేయపడ్డాడు మొన్న. ససేమిరా వీలుకాదన్నానప్పుడు. కాదంటే రైతునే మార్చేస్తానని బెదిరించాను కూడా.

ఈ ఏడాదే కాదు, మరో రెండేళ్ళు అతనిచ్చినంతే తీసుకోవాలనీ

మా పనిమనిషి రంగమ్మకి నేను పెట్టుకునే ఎర్రరాళ్ళ కమ్మలంటే ఎంతో మనసు.  నేను నా జన్మంతా కూడబెట్టినా అసుమంటివి చేయించుకోగలనా అమ్మా  అంటూ ఉంటుంది. దానికవి నా కానుకగా ఇచ్చెయ్యమనీ  ఇలాంటివి.



ఒక్కొక్కరోజూ గడుస్తోంది. ఆపరేషన్‌ తేదీ సమీపిస్తోంది.

అదేంటో, జీవితం ముగింపుకొస్తున్న ఈ సమయంలో నాకు బతుకుమీద కాంక్ష పెరిగిపోతోంది. గడుస్తున్న ప్రతి ఘడియనీ అమూల్యంగా దాచుకోవాలనిపిస్తోంది. పలకరించిన ప్రతి వ్యక్తిమీదా ఆప్యాయత గుమ్మరించాలనిపిస్తోంది. కనిపించిన ప్రతి దృశ్యమూ అద్భుతంగా అనిపిస్తోంది. వీటన్నిటికీ అందరికీ శాశ్వతంగా దూరం కాబోతున్నానన్న స్ఫురణ మనసును చిత్రవధ చేస్తోంది.

వూరికే కూర్చుంటే ఏవో ఆలోచనలు. పోతున్నానూ పోతున్నానూ అని తెగ విచారపడిపోతున్నానేగానీ ఇన్నేళ్ళూ బతికుండి ఏం సాధించాను. వేమన అన్నట్టు పుట్టలోపుట్టిన చెదల్లాగే జన్మ ఎత్తాను. రేపు ఆ పుట్టమట్టిలోనే కలిసిపోబోతున్నాను. ఏముంది ప్రత్యేకత. కనీసం నా చుట్టూ ఉన్నవారి మనసుల్లోనైనా నా తరవాత నా జ్ఞాపకాన్ని మంచిగా ఉంచగలిగానా.

  అమ్మా

మాలతి పిలుపు విని తలపైకెత్తాను. మాలతి, పక్కన నందగోపాల్‌ కూడా ఉన్నాడు.

ఏమిటన్నట్టు చూశాను.

  ఆపరేషన్‌కి నాలుగైదు లక్షలు చేతిలో ఉంచుకోవటం మంచిది. కిందటినెల్లో పాతిక లక్షలుపెట్టి ఆ మామిడితోట రిజిస్ట్రేషన్‌ చేయించుకోకపోయుంటే ఇప్పుడు డబ్బుకింత వెదుకులాట ఉండకపోను. ఆ గరువుకింద రెండెకరాలు అమ్మకానికి పెడదామంటారా అత్తా. అదైతే మంచి పొలం కాబట్టి తొందరగా అమ్మకమవుతుంది.

  ఇప్పుడా పొలాలూ స్థలాలూ అమ్మకమయ్యీ వాళ్ళు డబ్బుకి గడువులుపెట్టీ అది అందేదాకా మనకు టెన్షను పెరిగీ  ఎందుకమ్మా ఈ రిస్కంతా. ఎప్పట్నుంచో పడున్నాయి ఆ లాకర్లో నగలు. అవి అమ్మేస్తే సరిపోదా.   మాలతి మాటలు నన్ను ఉలిక్కిపడేలా చేశాయి.

లాకర్లో నగలా.

  వద్దు వద్దు. ఆ పొలమే అమ్మేసేయండి  .

తెల్లబోయి చూస్తున్న వాళ్ళిద్దరివంకా చూడకుండా ముందు హాల్లోకొచ్చేసి వీల్‌చైర్లో కూర్చుండిపోయాను కళ్ళుమూసుకుని.

తలనిండా జ్ఞాపకాలు  జోరీగల్లా రొదపెడుతూ.

ఆ నగలు తులసికి చెందాల్సినవి.

తులసి, పురిట్లోనే తల్లిని పోగొట్టుకున్న దురదృష్టవంతురాలు. నాకు సవతి కూతురు.

నిశ్చితార్థానికి ముందే నన్ను ఒంటరిగా కలిశారు ఆయన.   తులసిని నీ బిడ్డలా చూసుకోగలనని నాకు మాట ఇస్తేనే ఈ పెళ్ళి జరుగుతుంది   అన్నారు.

రెండోపెళ్ళివాడన్న ఒక్క లోపంతప్పించి ఆయన వయసు చిన్నది. ఆడపిల్ల మనసు దోచగల అందగాడు. అంతేకాదు, కోటీశ్వరుడు.

నేను మాట ఇచ్చేశాను.

మరణశయ్యమీద ఉన్నప్పుడూ ఆయన ఇదే కోరిక కోరారు.   ఆస్తంతట్నీ నీ ఇష్టానుసారమే నీ పేర రాశాను  తులసికి అన్యాయం చెయ్యవన్న నమ్మకంతోనే. ఆ నమ్మకాన్ని వమ్ము చెయ్యవుగా   అని.

అప్పుడూ మాటిచ్చేను  ఆ నిమిషానికి మనస్ఫూర్తిగానే.

కానీ ఆ తరవాత

తులసి స్వర్ణప్రతిమ. దాని అందంచూసి పైసా కట్నం అక్కర్లేదంటూ ఎన్నో సంబంధాలొచ్చాయి. వాటిల్లో దానికిష్టమైన వరుణ్ణి చూసి పెళ్ళిచేశాను.

వరకట్నం అడగని పెళ్ళికొడుకు దొరికాడన్న సంబరంలో యథాలాపంగా   పిల్లని ఒట్టిచేతుల్తో పంపుతున్నామనుకోకండి. తల్లి నగలన్నీ దానివే   అని మాటజారేను.

అదిగో ఆ తప్పే నా ముక్కుపట్టుకుంది.

అప్పట్నించీ దాని అత్తగారు   మీ అమ్మ నగలు ఇస్తానందిగా మీ పిన్ని, అవి పట్టుకురా   అంటూ దాన్ని తెగ సతాయించటం, పుట్టింటికి తరమటం. తులసేమో నా దగ్గరకొచ్చి నిష్ఠూరాలాడ్డం.

అది అడిగింది కదా అని నేనివ్వగలనా. నగలా అవి, బంగారం పాతర. చూస్తూచూస్తూ ఎలా ధారపోయగలను.

అప్పటికీ ఓ రెండు గొలుసులూ నాలుగు గాజులూ ఇచ్చి పంపాను  ఇవే మీ అమ్మ నగలూ అని.

ఉహుఁ  ఆ అత్త దేవాంతకురాలు. ఎక్కడ ఎంక్వయిరీ చేసిందో ఏమో,   నేను పిచ్చిదాన్ని కాదు. ఇవ్వకపోతే ఇవ్వనని చెప్పండి. ఆవిడకేమేమి నగలున్నాయో నాకు తెలుసు   అంటూ స్వయంగా దండయాత్రకొచ్చింది నామీదకి.

నేనా తొణికేది.   మిగతావన్నీ ఆయన జబ్బుకే కరిగిపోయాయి. మీరు నమ్మినా నమ్మకపోయినాసరే ఉన్నవవే   అని నిక్కచ్చిగా తేల్చేశాను.

ఇక ప్రత్యక్షంగా ఏం చెయ్యలేక పరోక్షంలో నేను కూతుర్ని మోసంచేశానని అందరి దగ్గరా ప్రచారం మొదలుపెట్టింది. నేను పట్టించుకోలేదు. తులసిని మా ఇంటికి పంపడం మానేసింది. మరీ మంచిదనుకున్నాను.  పాపం, తులసిని రాచి రంపానపెడుతోందట. ఆ మొగుడు కూడా తల్లికే వత్తాసట  అనే గాలివాలు వార్తలు వినవచ్చాయి. వినీవిననట్టుగా ఉండిపోయాను.

ఇదీ ఆ నగల కథ.



నేనెంత కఠినంగా వ్యవహరించానో ఇప్పుడు సమీక్షించుకుంటుంటే తెలుస్తోంది. ఆ నగలు అప్పుడూ లాకర్లోనే ఉన్నాయి, ఇప్పుడూ లాకర్లోనే ఉన్నాయి. వాటివల్ల నాకు ఒరిగిందేమీలేదే.

అవి పెట్టుకునే గీతెటూ నాకులేదు. అవి లేకపోతే నాకూ నా బిడ్డకూ తక్కువైపోతుందన్న స్థితీకాదు. మరెందుకు వాటిమీద మోహం నాకు.

కాస్త మనసు విశాలం చేసుకుని నా భర్తకిచ్చినమాట నిలబెట్టుకునుంటే తులసి జీవితం సంతోషంగా గడిచి ఉండేది కాదూ. సొంత తల్లిని కాకపోయినా  అమ్మా  అని పిలిచే ఆ బిడ్డ మనసులో నేను తల్లిస్థానంలో ఎప్పటికీ నిలిచి ఉండేదాన్ని కాదూ

అయిందేదో అయిపోయింది. ఇప్పటికైనా కళ్ళు తెరుచుకున్నాయి. రేపు ఆ లోకంలో ఉన్న నా భర్త దగ్గరకు అపరాధభావనతో జంకుగా వెళ్ళకూడదు గదా.

 రేపు పిలిచి దాని సొత్తు దానికప్పగించేస్తాను  అనుకున్నాక మనసు స్థిమితపడింది.

అనుకున్నట్టుగానే మర్నాడు తులసికి ఫోన్‌ చేశాను. దాని భర్త ఫోన్‌ తీశాడు.

కాస్త తటపటాయింపుగా   నా ఒంట్లో బాగుండటంలేదు. ఓసారి తులసిని పంపించండి. కొన్ని సంగతులు కూడా చెప్పాల్సి ఉంది. తప్పకుండా పంపించండి   అని చెప్పాను. ఔనూ కాదూ అనకుండా ఫోన్‌ పెట్టేశాడు.

తులసి రాలేదు.

ఏం చేయను. నే రాస్తున్న కాగితంలో ఇంకో పేరా పెంచిరాయటం తప్ప.



ఆసుపత్రి

ఇంకాసేపటిలో ఆపరేషన్‌. థియేటర్‌లోకి వెళ్ళబోయేముందర కన్నీళ్ళాపుకుంటూ నాకు ధైర్యం చెప్పటానికి ప్రయత్నిస్తోన్న నా కూతుర్ని ఒక్కసారి దగ్గరగా పొదుపుకున్నాను. అల్లుణ్ణి కళ్ళతోనే సెలవడిగాను.

వీల్‌చైరు కదిలింది.

ఆపరేషన్‌ థియేటర్‌ సరిగ్గా ఈ లోకానికీ మరో లోకానికీ మధ్య గీసిన సరిహద్దు రేఖలా ఉంది.

కళ్ళుతప్ప మిగతా శరీరాన్నంతా ఆకుపచ్చ యూనిఫాంలో కవరుచేసుకున్న డాక్టర్లూ నర్సులూ జీవుల్ని పైకో కిందికో తేల్చి తోసేసే న్యాయనిర్ణేతల్లా ఉన్నారు.

ఆపరేషన్‌ టేబుల్‌పైన తీర్పుకోసం ఎదురుచూసే నేరస్థురాలి స్థానంలో ఉదాసీనంగా పడుకొని ఉన్నాను నేను.

డాక్టరనుకుంటా  సిరంజితో దగ్గరగా వచ్చారు. తళుక్కుమంటున్న రెండుకళ్ళు నన్ను స్నేహంగా చూస్తున్నాయి.

ఇదే నేను చూసే చివరి చూపా.

  చిన్న ఇంజక్షన్‌   కోమలంగా ఉన్న ఓ స్వరం మార్దవంగా పలికింది.

ఇదే నేను వినే చివరి స్వరమా.

చురుక్‌. ఇదే నా చివరి



  రాజేశ్వరీ  రాజేశ్వరీ  కళ్ళు తెరవండీ  తెరవండీ  .

ఎక్కణ్ణించీ పిలుపు. ఇంకో లోకం వచ్చేశానా. ఇక్కడ కూడా నన్ను ఎరిగినవాళ్ళు ఉన్నారా. ఆశ్చర్యం. వీళ్ళు కూడా మన భాషే మాట్లాడుతున్నారే. ఎలా ఉంటారు వీళ్ళు. ఎంత ప్రయత్నించినా కళ్ళు తెరిపిడి పడటంలేదే.

  రాజేశ్వరీ లేవండీ, కళ్ళు తెరవండీ   హెచ్చరిస్తూ చెంపలుతట్టిన స్పర్శ.

బలవంతాన కళ్ళు విప్పాను. ముందు అంతా మసకమసక. మెల్లమెల్లగా స్పష్టత వచ్చింది దృష్టికి.

ఏ లోకమిది.

తెల్లటి పైకప్పూ తెల్లటి గోడలూ తెల్లటి యూనిఫాంలూ తెల్లటి చిరునవ్వులూ  ఉహు  ఇది వేరే లోకంకాదు. నా లోకమే. నేను బతికే ఉన్నాను.

 భగవాన్‌, కరుణించావా.

  అదృష్టవంతురాలివమ్మా. చాలా ఎర్లీ స్టేజిలో ఉండటంవల్ల నిన్ను సేవ్‌ చేయగలిగేం. ఇక నీకే భయం లేదు   డాక్టర్లు భుజం తట్టారు.

నెల్లాళ్ళలో మిగిలిన ట్రీట్‌మెంటు ముగించుకుని ఇంటికి వచ్చాను.

వెళ్ళగానే మొట్టమొదట నేను చేసినపని, నా బీరువాలో నేను మతిలేకుండా రాసిపెట్టిన కాగితాన్ని తీసి ముక్కలుచేసి పడెయ్యటం  నయం ఎవరికంటా పడిందికాదు.

నేను వచ్చానని తెలిసి, తెలిసినవాళ్ళు ఒక్కొక్కరూ వచ్చి చూసి వెళ్తున్నారు.

  తల్లీ వచ్చేశావా. నా మొర ఆ సాయిబాబా విన్నాడమ్మా. చూశావా, ఆ విభూతి మహత్యం. నీ దగ్గరకిక ఏ పీడా చేరదమ్మా. నువ్వు ఎప్పటికీ చల్లంగుంటావు   రాజమ్మ చేతులు పైకి చూపెడుతూ దణ్ణాలుపెడుతూ వచ్చేసింది.

నవ్వి,   మీ అందరి ప్రార్థనల ఫలితమేనే   అని ఇంకాస్త ఉబ్బేశాను.

దొంగముండ, నాకు తెలీదా దీని ఎత్తులు. ఇట్లా దొంగేడుపులు ఏడ్చి, ఆ తరవాత వడ్డీలో మినహాయింపడుగుతుంది భడవ.

నేనా ఈ ఎత్తులకి చిత్తయ్యేది.

  కిందటి నెల్లో వడ్డీ కూడా కట్లేదట. అసలే ఖర్చుల్లో ఉన్నా. తొందరగా జమకట్టు   అని హెచ్చరించి పంపాను.

ఆ సాయంత్రం తులసి వచ్చింది.   అమ్మా   అంటూ దగ్గర కూర్చుని కళ్ళనీళ్ళు పెట్టుకుంది.

మొదలు  అమ్మా బొమ్మా అంటూ వెధవ నస. కడుపులోలేంది కావలించుకుంటే వస్తుందా అనీ, నన్ను వందసార్లు అమ్మా అమ్మా అంటే కన్నతల్లినవుతానా. కన్నబిడ్డకుండే మమకారం నామీద తనకి పొంగిపోతోందంటే నమ్ముతానా.

  నీకు ఆపరేషనంటే ఎంత భయపడ్డానో  ఎంత ఏడ్చానో  .

ఆహా

  బతిమాలగా బతిమాలగా ఇప్పటికి పంపించారమ్మా  .

ఉద్ధరించారు.

వెళ్ళబోయేముందర   ఏదో చెప్పాలన్నావుట

అదీ అసలు సంగతి. చివరి దశలో ఉన్నాను. అప్పనంగా చేతికందించేస్తాను, మూటగట్టుకుపోదామని వచ్చిందన్నమాట పాపం.

  ఏవుందీ, ఉంటానో వూడతానో అన్న స్థితి. పెద్దదానివి, నాకేమన్నా అయితే చెల్లెల్ని చూసుకుంటుండమ్మా అని చెబుదామనుకున్నాను  .

తులసి వెళ్ళిపోయింది.

వెళ్ళి వీల్‌చైర్లో కూర్చున్నాను కులాసాగా.

గాలివాన వచ్చి వెలిసినట్టుగా ఉంది. తేలిగ్గా ఉంది. ఉత్సాహంగా ఉంది. హాయిగా ఉంది.

కిటికీలోంచి బయటకు చూశాను.

విశాలమైన ఆవరణా పెద్ద గేటూ రెండుపక్కలా హైబ్రీడు కొబ్బరిమొక్కలూ మెట్ల దగ్గర్నించీ గేటుదాకా వెడల్పుగా చప్టా గులాబీ అంట్లూ  కళ్ళకు విందు.

లోపలికి చూశాను. పెద్ద హాలూ నగిషీలు చెక్కిన దర్వాజాలూ రంగుటద్దాలు బిగించిన ఫ్రెంచి విండోలూ మనసును మురిపించాయి.

వీల్‌చైర్లో వెనక్కి వాలాను గర్వంగా.

ఇది నా సామ్రాజ్యం. నేనే మహారాణిని. నాకెవరు సాటి.


పూజ్యులైన అమ్మానాన్నలకు ప్రదీప్‌ నమస్కరించి వ్రాయునది. ఉభయకుశలోపరి. నాకు హైదరాబాద్‌లో ఉద్యోగం దొరికింది. నేనూ మీ కోడలూ ఇక్కడి ఉద్యోగాలకు రాజీనామా చేశాం. ఈ నెలాఖరులోగా ఇండియాకు తిరిగి వచ్చేస్తున్నాం. మిగిలిన వివరాలు వచ్చాక మాట్లాడుకుందాం.
ఇట్లు
మీ కుమారుడు
ప్రదీప్‌

క్లుప్తంగా ఉన్న ఆ ఉత్తరం చదివిన సీతారామయ్య, వైదేహీల ఆశ్చర్యానికి అంతేలేకుండా పోయింది. అయోమయంగా ఒకరి మొహాలు ఒకరు చూసుకున్నారు. ఆరు అంకెల జీతంలో ఉన్న కొడుకూ అయిదంకెల జీతంలో ఉన్న కోడలూ

ఉద్యోగాలకు రిజైన్‌ చేసి ఇండియాకి తిరిగి వచ్చేయడమేమిటీ . ఇక్కడ  ఈ హైదరాబాద్‌లో అంత జీతం ఎక్కడుందీ. ఎవరిస్తారూ. అయినా చుట్టపుచూపుగా ఇండియాకి రావడమేగానీ, తాము

అమెరికాలో శాశ్వతంగా స్థిరపడిపోతామని ప్రదీప్‌ కచ్చితంగా తన నిర్ణయాన్ని ఏనాడో చెప్పేశాడుగా. మరి ఈ ఉత్తరం ఏమిటీ. వాడు పనిచేసేచోట ఏమన్నా గొడవలు జరిగాయా. భార్యాభర్తల మధ్య పొరపొచ్చాలు వచ్చాయా. సందేహాల సునామీలో ఉక్కిరిబిక్కిరైపోతున్నారా వృద్ధ దంపతులు.

  ఏమిటండీ ఇది.   భర్తని అడిగింది వైదేహి.

  ఉత్తరం   సింపుల్‌గా అన్నాడు సీతారామయ్య. భర్త జవాబుతో తెల్లబోయిన వైదేహి మొహంచూసి చిన్నగా నవ్వి   నాకొకటి తెలిస్తేగా నీకు చెప్పడానికి   అన్నాడు.

ఉత్తరం వచ్చినప్పటి నుంచి అన్య

మనస్కంగానే గడిపారా ఇద్దరు. సాయంకాలం వాలుకుర్చీలో నడుంవాల్చి అదే ఆలోచనల్లో

ఉన్న సీతారామయ్యకి చటుక్కున సందేహం కలిగింది. ఒకవేళ ప్రదీప్‌ తానిచ్చినదాన్ని చూశాడా. దానిని ఎప్పుడు చూడాలో తాను స్పష్టంగా చెప్పాడుగా. ఒకవేళ చూసినా, వీడు ఇండియాకి తిరిగి వచ్చేయడానికీ

దానికీ ఏమన్నా సంబంధం ఉందా.

ఎటూ తేల్చుకోలేకపోతున్నాడాయన. దానిని ప్రదీప్‌కి అందజేసిన రోజు జ్ఞాపకం

వచ్చిందాయనకు. ఆరోజు

రెండేళ్ళక్రితం తల్లిదండ్రులను చూడటానికి

కాలిఫోర్నియా నుండి భార్యా పిల్లలతో వచ్చాడు ప్రదీప్‌. నెలరోజులు సరదాగా గడిచిపోయాయి. మరుసటిరోజే తిరుగుప్రయాణం. వైదేహి కోడలినీ పిల్లలనూ తీసుకుని తెలిసినవారింటికి వెళ్ళింది. ఇంట్లో తండ్రీకొడుకులు మాత్రమే ఉన్నారు.

  బాబూ  దీపూ.   గదిలో బ్యాగ్‌ సర్దుకుంటున్న ప్రదీప్‌ తలెత్తిచూశాడు. ఎదురుగా తండ్రి.

  ఏమిటి నాన్నగారూ   అన్నాడు ప్రదీప్‌.

తన చేతిలోని ఒక ప్యాకెట్‌ కొడుకుకి అందిస్తూ   ఇది నీ దగ్గర భద్రంగా ఉంచు   అన్నాడు

సీతారామయ్య.

  ఏమిటిది.   ఆశ్చర్యంగా అడిగాడు ప్రదీప్‌.

  అది ఇప్పుడు చెప్పను. దీన్ని నేనూ మీ అమ్మా మరణించిన తర్వాతే తెరిచి చూడాలి. మరణించిన వెంటనే చూడాలని రూలేం లేదు.  మేము లేము  అని తెలిసిన తర్వాత మాత్రమే ఎప్పుడన్నా చూడాలని అనిపిస్తే చూడు. అప్పటివరకూ దీన్ని ఓపెన్‌ చేయకు   అన్నాడు సీతారామయ్య. కొడుకు మరోమాట మాట్లాడేందుకు అవకాశం ఇవ్వకుండా గదిలోనుండి ఇవతలకి వచ్చేశాడు.

కొడుకు  ఆ ప్యాకెట్‌నుగాని తెరిచి చూశాడా.  అన్న సందేహమే ఇప్పుడు సీతారామయ్యకి వచ్చింది. ఆయనకి వచ్చిన సందేహం యధార్థమే  జరిగింది అదే.

ప్రదీప్‌ని గత కొద్దికాలంనుండి ఏదో తెలియని అసంతృప్తి వెంటాడుతోంది. స్వంత ఇల్లు, కారు, బ్యాంక్‌ బ్యాలన్స్‌  జీవితంలో కోరుకున్నవి అన్నీ సాధించినా, వాటి తాలూకు ఆనందం మనసుని తాకడంలేదు. ఇవేవీకావు, ఇంకా  ఇంకా  ఏదో కావాలని ఆరాటం  ఏమిటది. ఏసీ గదిలో భార్యాపిల్లలు ఒళ్ళెరగకుండా నిద్రపోతున్నా, తనకిమాత్రం కంటిమీద కునుకురాక నిద్రలేమితో బాధపడేవాడు. దాని ప్రభావం

ఉద్యోగంమీద పడుతోంది. అసలు తన అసంతృప్తికి కారణం ఏమిటో తెలిస్తే కదా, పరిష్కారం గురించి ఆలోచించడానికి.

చిన్నప్పటినుండి ప్రదీప్‌ చదువులో ఫస్ట్‌.

ఇంటర్‌లో ర్యాంక్‌ వచ్చాక తనకిష్టమైన కంప్యూటర్‌ ఇంజినీరింగ్‌ చేయాలని ఎంతో ఉబలాటపడ్డాడు. స్కూల్‌ టీచరైన తండ్రి తనకంత శక్తిలేదంటే

అతి కష్టంమీద ఒప్పించి, తరతరాలనుండి వస్తున్న ఇంటిని తనఖా పెట్టించి ఇంజినీరింగ్‌ కోర్సులో చేరాడు. అన్ని సరదాలు చంపుకుని పుస్తకాలకే

అంకితమైపోయాడు. ఇంజినీరింగ్‌లో కూడా ర్యాంక్‌ రావడం  అతడి మరో చిరకాలవాంఛ  అమెరికాలో ఉద్యోగం  అన్నీ చకచకా జరిగిపోయాయి.

తనఖా పెట్టించిన ఇంటిని విడిపించి, తన చదువుకోసం చేసిన అప్పులన్నీ తీర్చాడు. అంచెలంచెలుగా ఎదిగి మంచి పొజిషన్‌లోకి వచ్చాడు. ఆరంకెల జీతాన్ని తొలిసారిగా అందుకున్నప్పుడు ఎవరెస్ట్‌

శిఖరాన్ని విజయవంతంగా అధిరోహించినంత ఫీలింగ్‌  తనని ప్రాణాధికంగా ప్రేమించే భార్య మంజుల  ముత్యాల్లాంటి ఇద్దరు పిల్లలు  రమ్య, సిద్ధార్థ  భార్యాభర్తలిద్దరి ఆర్జన   జీవితంలో అనుకున్నవన్నీ సాధించాను. నాకింక లోటేమీలేదు  అని భావించిన ప్రదీప్‌లో అసంతృప్తి అదృశ్యరూపంలో వెన్నాడటం మొదలయింది.



ఆరోజు  ఇండియా నుండి వచ్చిన ఇరవైరెండు నెలల తరవాత  అర్ధరాత్రి పన్నెండయ్యింది.

ఎప్పటిలాగానే నిద్రపట్టక బెడ్‌రూంలో పచార్లు చేస్తున్నాడు. భార్యాపిల్లలు ప్రశాంతంగా నిద్ర

పోతున్నారు. బెడ్‌రూం నుండి రీడింగ్‌రూమ్‌లోకి వచ్చాడు. కాసేపు ఏదైనా మంచి సంగీతం

విని రిలాక్సవుదామని క్యాసెట్‌ కోసం షెల్ఫ్‌ దగ్గరికి వచ్చాడు. ఎదురుగా ఇండియా నుండి తీసుకువచ్చిన గజల్‌ శ్రీనివాస్‌ పాటల క్యాసెట్‌ కన్పించింది. ఆ క్యాసెట్‌ తీస్తుండగా, షెల్ఫ్‌లో కన్పించింది తండ్రిచ్చిన ప్యాకెట్‌.

ఇండియా నుండి వచ్చిన తరవాత ఒకటి రెండుసార్లు  ఆ ప్యాకెట్‌ ఓపెన్‌చేసి చూద్దామా.  అని అనిపించింది. కానీ తండ్రిమీద గౌరవంతో ఆ పని చేయలేక షెల్ఫ్‌లో అలా పడేశాడు. ఇప్పుడు తిరిగి కనబడేసరికి మళ్ళీ కుతూహలం మొదలయింది. ప్యాకెట్‌ చేతిలోకి తీసుకున్నాడు.  ఒక్కసారి తీసిచూస్తే  అన్పించింది. కానీ తండ్రి చెప్పిన మాటలు జ్ఞాపకం రావడంతో  భావ్యం కాదు  అనుకుని తిరిగి షెల్ఫ్‌లో పెట్టేయబోయి ఆగాడు.  తప్పేంటీ. ఎప్పటికైనా చూడమనేగా తండ్రి తనకిచ్చింది. చెప్పినదానికన్నా కొద్దిగా ముందు చూస్తున్నాడు  అంతేగా  మనసుకి సంజాయిషీ ఇచ్చుకోవడానికి ప్రయత్నించాడు. క్షణాలు భారంగా గడుస్తున్నాయి. చివరికి అతనిలోని కుతూహలమే జయించింది.

 నాన్నగారూ. మీ మాటను ఉల్లంఘిస్తున్నందుకు క్షమించండి  అని మనసులోనే అనుకుని సీల్‌ చేసిన ఆ ప్యాకెట్‌ని ఓపెన్‌ చేశాడు.  తండ్రి అంతగా చెప్పాడంటే అందులో ఏదో విశేషమే ఉంటుంది  అనుకుని ఆశపడ్డ ప్రదీప్‌కి తీవ్ర ఆశాభంగమే

ఎదురైంది. ప్యాకెట్‌లో రెండు సీడీలూ ఒక లెటరూ

ఉన్నాయి. అంతే  నిర్లిప్తత ఆవరించిన ప్రదీప్‌ అన్యమనస్కంగానే ఉత్తరం అందుకుని చదవసాగాడు.



  బాబూ, దీపూ. మీ అందరికీ మా ఇద్దరి ఆశీస్సులు. ఈ ఉత్తరం నువ్వు చదివే సమయానికి నేనూ అమ్మా ఈ లోకంలో ఉండమని మాకు తెలుసు. మృత్యువు తాను వచ్చేముందు ఎటువంటి హెచ్చరికలూ చేయకుండా సడెన్‌గా వచ్చేయవచ్చు. మా మరణవార్త తెలిసిన తరవాత నువ్వెంత ఆఘమేఘాల మీద పరిగెత్తుకు రావాలనుకున్నా, ఆఫీసులో సెలవు దొరికి, ఫ్లైట్‌లో సీటు దొరికి ఇక్కడికి వచ్చేసరికి మా చితాభస్మమే తప్ప, మా భౌతికకాయాలను ఆఖరిసారిగా చూసే అవకాశం కూడా నీకు లేకపోవచ్చు. మరణించేముందు ప్రతీ తల్లికీ తండ్రికీ తమ సంతానానికి ఏదో చెప్పాలని తాపత్రయం  ఉబలాటం. దానికి మేం కూడా అతీతులేంకాదు. కానీ ఆ అవకాశం మాకులేదు. ఎలా . ఒకసారి టీవీలో  మాయాబజార్‌  సినిమా చూస్తున్నా. ఎప్పుడో యాభై ఏళ్ళనాటి సినిమా. అందులో నటించిన యస్వీఆర్‌, యన్టీఆర్‌, సావిత్రి, రేలంగి  వీళ్ళల్లో ఎవ్వరూ ఈనాడు లేరు. అయినా వారి నటనాకౌశలాన్ని ఈనాడు మనం చూడగలుగుతున్నాం. ఆనాటి ఘంటసాల గానం ఈనాటికీ మన గుండెలోతులను స్పృశిస్తోంది. దీన్ని గురించే ఆలోచిస్తుంటే హఠాత్తుగా ఒక ఆలోచన స్ఫురించింది. మనం మరణించాక మన పిల్లలు మనల్ని చూడాలనుకుంటే ఫొటోలే ఆధారం. లేదా వాళ్ళ పెళ్ళి వీడియో చూస్తున్నప్పుడు వాళ్ళ పిల్లలకు  అదిగోరా మీ తాతయ్య  అదిగో మీ నాన్నమ్మ   అని చూపిస్తారు. అంతేగా. కానీ మా కంఠస్వరాలు

వినలేరు కదా. ఎప్పుడో ఏళ్ళనాటి సినిమా ఇప్పుడు కూడా చూడగలుగుతున్నప్పుడు, వాళ్ళ మాటలూ పాటలూ వినగలుగుతున్నప్పుడు, మరణించిన తల్లిదండ్రుల మాటలు మాత్రం ఎందుకు వినలేం.

నా సమస్యకి పరిష్కారం లభించింది. దాని ఫలితమే ఈ సీడీలు. మేము లేకపోయినా మా రూపం, మా మాట నీముందుంటుంది. అమ్మానాన్నలను చూడాలని ఉందా. మరి ఆలస్యం దేనికీ.

సీడీలు చూడూ

ఇట్లు

నీ నాన్న

విపరీతమైన సంభ్రమాశ్చర్యాలకు లోనైన ప్రదీప్‌ ఉత్తరాన్ని మడిచి,  అమ్మ  అని లేబుల్‌ అంటించిన సీడీ తీసి, డి.వి.డి.ప్లేయర్‌లో పెట్టి స్విచ్‌ ఆన్‌ చేశాడు.

తలలో పూలు, నుదుట రూపాయి కాసంత బొట్టు, పట్టుచీర, చేతులనిండా గాజులు  మూర్తీభవించిన ముత్తైదువ రూపంలో చిరునవ్వు వెన్నెలలు కురిపిస్తూ అమ్మ

 బాబూ, దీపూ  మీ నాన్నగారు  అబ్బాయితో ఏమన్నా మాట్లాడు  అన్నారు.  ఏం మాట్లాడనురా కన్నా. దీపూకి నా మాటకంటే పాటే ఇష్టం. నా పాటే వినిపిస్తాను  అన్నాను.  మరి నా పాట వింటావా.  వైదేహి అడుగుతోంది ప్రదీప్‌ని.

అవును  అమ్మ అద్భుతంగా పాడుతుంది. సంగీతంలో డిప్లొమా చేసింది. రేడియో ఆర్టిస్ట్‌ కూడానూ. తను అమ్మ దగ్గరేగా సంగీతం నేర్చుకుంది. అమ్మంత గొప్పగా కాకపోయినా, తనుకూడా బాగానే పాడగలడు. స్కూలు, కాలేజీ, యూనివర్శిటీ  పాటల పోటీలలో ఎప్పుడూ ప్రథమస్థానం తనదే. దానికి కారణం అమ్మపెట్టిన సంగీత భిక్ష. ఇప్పుడీ యాంత్రిక జీవితంలో పడిన తరవాత తనకి సా పా సా వచ్చునన్న సంగతే మర్చిపోయాడు. ఆలోచనలనుండి తేరుకుని స్క్రీన్‌ వంక చూశాడు.

పూజా మందిరంలో దేవుని ముందు కూర్చుని వైదేహి  ఎందరో మహానుభావులు  కీర్తన ఆలపిస్తోంది. తరవాత  నగుమోము కనలేని  కీర్తన  అలా వరసగా త్యాగరాజు, ముత్తుస్వామి దీక్షితులు, శ్యామాశాస్త్రి కీర్తనలు  హాలులో నటరాజ విగ్రహం ముందు కూర్చుని తంబుర మీటుతూ  కట్టెదుట వైకుంఠము కాణాచైన కొండ  అంటూ అన్నమయ్య కీర్తనతో మొదలుపెట్టి, రామదాసు, పురందరదాసు కీర్తనలు  పెరట్లో పూలమొక్కల మధ్య విహరిస్తూ శ్రీరంగం గోపాలరత్నం పాడిన  అమ్మదొంగా. నిన్ను చూడకుంటే నాకు బెంగ  వంటి

లలితగీతాలు పాడుతూ

సంగీతామృత జలపాతంలో నిలువెల్లా తడిసిముద్దయిపోతూ ఉక్కిరిబిక్కిరైపోతున్న ప్రదీప్‌కి వూపిరి

పీల్చడమే కష్టమైపోతోంది. హృదయంలో ఏవేవో ప్రకంపనలు  అమ్మ పాడుతున్న ఆ పాటలన్నీ తనకీ వచ్చు  అమ్మేగా నేర్పిందీ . పసితనంలో ఒళ్ళొ కూర్చోబెట్టుకుని మాతృమూర్తిలా  ఎదిగిన తరవాత ఒక గురువులా ఎన్ని పాటలు నేర్పిందీ. ఏవీ ఆ పాటలూ  ఏవీ ఆ మధురానుభూతులూ . సీడీ పూర్తయ్యేసరికి మనసులో తీవ్రమైన సంఘర్షణ  స్నానం చేసినట్టు స్వేదంతో శరీరమంతా తడిసిపోయింది. వణుకుతున్న చేతులతో  నాన్న  అన్న లేబిల్‌ అంటించి ఉన్న రెండో సీడీని ప్లేయర్‌లోపెట్టి ఆన్‌ చేశాడు. మల్లెపూవులాంటి పంచె, లాల్చీ ధరించిన సీతారామయ్య చిరునవ్వులు చిందిస్తూ కుర్చీలో కూర్చుని ఉన్నాడు.



  దీపూ  బాగున్నావురా బాబూ.  నాన్న ఏం చెబుతారులే  ధర్మపన్నాలూ నీతిబోధలూ చేసి ఉంటారు  అనుకుంటున్నావు కదూ. అవన్నీ చెప్పడానికి నేనెవరినిరా. ఎవరి వ్యక్తిగత జీవితాలు వారిష్టం. అవతలివారు కోరుకున్నట్లు తానుండలేని మనిషి, ఎదుటివారు మాత్రం తాను కోరుకున్నట్లు ఉండాలనుకోవడం అజ్ఞానం కాక మరేమిటి. అయినా ఇంత వయసు వచ్చిన నీకు మరొకరి సందేశాలూ హితబోధలూ అవసరమా. మరి నీకు ఏం చెప్పాలి. ఆ  లోకంలో సంపదనంతా గుమ్మరించినా కాలచక్రంలో ఒక్క క్షణాన్ని కూడా వెనక్కి తిప్పలేరన్న సంగతి నీకు తెలియంది కాదు. అవునా. అందుకే నిరుపయోగమైన సందేశాలకంటే మధురమైన నీ బాల్యస్మృతులు ఒక్కసారి నీకు జ్ఞప్తికి తీసుకురావడానికి ప్రయత్నిస్తాను. మాతో కలిసి పంచుకున్న ఆ అనుభూతులు నీ కళ్ళముందే కదలాడుతుంటే నీ స్మృతిపథంలో మేం కనీసం ఆ కొన్ని క్షణాలైనా తిరిగి సజీవులౌతామేమోనన్న చిన్న ఆశ. దీపూ  నీకు గుర్తుందా .   అంటూ సీతారామయ్య ప్రదీప్‌ చిన్ననాటి సంగతులు ఒక్కొక్కటీ చెప్పనారంభించాడు

పదినెలల వయసులో అతి కష్టంమీద లేచినిలబడి అడుగులు వేయడం  తండ్రి  ఒకటి, రెండు, మూడు  అంటూ లెక్కపెట్టడం  నాలుగు అడుగులువేసి పడిపోతే తల్లి కంగారుగా ఎత్తుకోబోతూ ఉంటే, తండ్రి వారించడం  అల్మారాలో ఉంచిన అటుకుల డబ్బాకోసం తల్లి చూడకుండా కుర్చీని కష్టంమీద లాక్కొచ్చి డబ్బా అందుకోబోతే, మూతలేని డబ్బా జారి అటుకులు మొత్తం నెత్తిమీదగా తలంబ్రాల్లా పడటం  తండ్రి మెడచుట్టూ చేతులువేసి ఉప్పుమూటలా వూగుతూ  వేమన, సుమతీ శతకాలలోని పద్యాలు నేర్చుకోవడం  ఇంటిపని చేసుకుంటూ తల్లి పాడుతూ ఉంటే, వచ్చీరాని మాటలతో వంతపాడాలని ప్రయత్నించడం  రెండోక్లాస్‌ చదువుతున్నప్పుడు రోడ్డుమీద దొరికిన రోల్డ్‌గోల్డ్‌ గుళ్ళగొలుసులో ఒక పూస పట్టుకొచ్చి  అమ్మా. నీకోసం బంగారం పట్టుకొచ్చా  అంటే, తల్లిదండ్రులు పగలబడి నవ్వడం  అదిచూసి బుంగమూతి పెట్టుకుని  పో అమ్మా, నీకోసం ఎంతో కష్టపడి తెస్తేనూ   అంటున్న ప్రదీప్‌ అమాయకత్వానికి తల్లి అక్కున

చేర్చుకుని ముద్దాడటం  తండ్రి ఒళ్ళొ కూర్చోబెట్టుకుని  ల, ళ, ర, ఱ, శ, ష, స  అక్షరాలు స్పష్టంగా పలికే విధానం నేర్పించడం  నాలుగో తరగతి చదువుతున్నప్పుడు ఆటల్లో చెయ్యి విరక్కొట్టుకుంటే,  అసలే డబ్బుకి ఇబ్బందిగా ఉందనుకుంటే, మళ్ళీ ఇప్పుడు వెయ్యి రూపాయలు ఖర్చు . నాన్న ఎక్కడ్నించి తెస్తారు.  అని తల్లి మందలిస్తే, ప్రదీప్‌ చిన్నబుచ్చుకున్న మొహంతో తండ్రి దగ్గరకొచ్చి  నాన్నా, అమృతాంజనం రాసుకుని కాపడం పెట్టుకుంటా, అదే తగ్గిపోతుంది. డాక్టరు దగ్గరికి వద్దు  అని అంటే  తండ్రి కళ్ళల్లో గిర్రున నీళ్ళు తిరిగి

ప్రదీప్‌ని దగ్గరకు తీసుకోవడం  రేపు సెవెన్త్‌క్లాస్‌ పబ్లిక్‌ పరీక్షలనగా, వీధిలో పిల్లలు ఆడుకుంటున్న క్రికెట్‌ ఆటని ప్రదీప్‌ చూస్తుండగా, క్రికెట్‌బంతి వచ్చి ప్రదీప్‌ మోకాలిచిప్పకు బలంగా తగిలి, మోకాలు బత్తాయిపండు సైజులో వాచిపోతే, పరీక్షకి వెళ్ళలేనేమోనని ప్రదీప్‌ ఏడుస్తుంటే, తండ్రి రిక్షాలో స్కూల్‌కి తీసుకెళ్ళి, అక్కడినుండి పరీక్ష రాసేగదికి రెండు చేతులతో ఎత్తుకెళ్ళి పరీక్ష రాయించడం

ఇలా ఒకటేమిటి, సీతారామయ్య ప్రదీప్‌ చిన్ననాటి సంఘటనలు ఒక్కొక్కటీ వివరించి చెబుతూ ఉంటే, ఒక్కొక్క సంఘటనా, ఒక్కొక్క మిస్సైల్‌లా ప్రదీప్‌ గుండెల్లోకి దూసుకుపోతున్నాయి. సీడీ పూర్తయ్యేసరికి ప్రదీప్‌ ఒక కంటినుండి నయాగరా, మరో కంటినుండి శివసముద్రం జలపాతాలు. కంట్రోలు చేసుకోవడం అతని శక్తికి మించిన పనే అయింది.

ఏమిటా కన్నీళ్ళకి అర్థం. వేదనాభరితమైన హృదయం కార్చిన కన్నీరా. సీడీ మొత్తంలో

తండ్రి ఎక్కడా కూడా ప్రదీప్‌ని మందలించలేదు  విమర్శించలేదు  హితబోధలు చేయలేదు.

మరి ఎందుకీ కన్నీరు. అవి  ఆనందబాష్పాలా. కాదు  యాంత్రికజీవనం, కృత్రిమత్వంతో హృదయంలో నిర్మించిన ఆనకట్ట, మానవ అనుబంధాలనే వరదతాకిడికి బద్దలై, అనురాగం, అభిమానం,

ఆత్మీయతా ఆప్యాయతా వంటి కెరటాలు ఉవ్వెత్తున ఎగసి గుక్కతిప్పుకోనివ్వకుండా, వూపిరందకుండా చేస్తున్నప్పుడు కలిగే భావన అది. అక్షరాలకు అందని అనుభూతి అది.

అలా ఎంతసేపు వెక్కివెక్కి ఏడ్చాడో ప్రదీప్‌  చాలాసేపైన తరవాత, కొద్దిగా తేరుకుని, మనసు కంట్రోల్‌ చేసుకోవడానికి  గజల్‌ శ్రీనివాస్‌  పాటల క్యాసెట్‌ టేప్‌రికార్డర్‌లో పెట్టి స్విచ్‌ ఆన్‌ చేశాడు.

  ఉందో లేదో స్వర్గం నా పుణ్యం నాకిచ్చేయ్‌

నా సర్వస్వం నీకిస్తా నా బాల్యం నాకిచ్చేయ్‌

టేప్‌లో గజల్‌ శ్రీనివాస్‌ గొంతు మధురంగా విన్పిస్తోంది.  ఎంత కోఇన్సిడెన్స్‌  నాన్న చెప్పిన బాల్యం సారాంశం ఒక్క పాటలో కళ్ళముందుంచాడు  పాదాభివందనం శ్రీనివాస్‌  అనుకుంటున్న ప్రదీప్‌ మెదడులో తటిల్లంటూ మెరిసింది ఒక పెద్దమెరుపు. తనని ఇంతకాలం పీడిస్తున్న అసంతృప్తికి మూలమేమిటో తెలిసింది.

మానవ సంబంధాల లేమితో తను బాధపడుతున్నాడు  యస్‌  కమ్యూనికేషన్‌ గ్యాప్‌

ఉదయం లేచిన దగ్గర నుంచి ఏదో ఉపద్రవం ముంచుకొస్తున్నట్టూ ఎవరో భయంకరమైన వేటకత్తి తీసుకుని చంపడానికి వస్తున్నట్టూ ఉరుకులు

పరుగులు  కేర్‌టేకర్‌కి పిల్లల్ని అప్పగించి తనో దిక్కుకూ తన భార్యో దిక్కుకూ మారథాన్‌ రన్నింగ్‌. అలసిన శరీరాలతో ఏ రాత్రికో ఇల్లు చేరటం, ఏదో తిన్నామన్న పేరుకి అన్నం మెతుకులు కతికి, ఎప్పుడు పక్కమీదకు చేరి విశ్రాంతి తీసుకుందామా అన్న ఆరాటం  మొక్కుబడి పలకరింపులు

అతికించుకున్న ప్లాస్టిక్‌ చిరునవ్వులు  తమ ధనవ్యామోహాన్ని కప్పిపుచ్చుకుంటూ  ఇదంతా సంతానం ఉజ్వల భవిష్యత్‌ కోసమే నంటూ ఆత్మవంచన స్టేట్‌మెంట్స్‌  వీకెండ్‌కి అందరూ కలసి ఎక్కడికన్నా వెళ్తే, ఈ ఆరురోజులు కలిసిలేమన్న బాకీ తీరిపోయినట్లు కృత్రిమ ఆత్మసంతృప్తి  తల్లిదండ్రులకూ

పిల్లలకూ మధ్యగానీ భార్యాభర్తల మధ్యగానీ

కరువైపోయిన ఆప్యాయతా ఆత్మీయతా.

తన అసంతృప్తికి కారణం తెలిసిన తరవాత

ప్రదీప్‌కి ఇప్పుడు ప్రశాంతంగా ఉంది.  ఏ తల్లీతండ్రీ ఇస్తారు తమ సంతానానికి ఇంతటి అపురూపమైన కానుక  పరుషంగా ఒక్కమాట కూడా అనకుండా తాను జీవితంలో కోల్పోతున్నదేమిటో తన తండ్రి ఎంత తెలివిగా చెప్పాడు  అనుకున్నాడు. సమస్యేమిటో తెలిశాక పరిష్కారం కనుక్కోవడం పెద్ద

కష్టమేమీకాలేదు.

అప్పటికే తెల్లవారిపోయింది. భార్య లేచిన

తరవాత   నేనివ్వాళ ఆఫీసుకి సెలవు పెట్టేస్తున్నాను. నువ్వూ సెలవు పెట్టేయ్‌   అన్నాడు.

  ఎందుకూ.   ఆశ్చర్యంగా అడిగింది మంజుల.

  చెబుతాగా   అన్నాడేగానీ వివరాలు చెప్పలేదు. స్నానం, టిఫిన్‌ కానిచ్చి, కొలీగ్‌కి తన సెలవు గురించి చెప్పి, తండ్రిచ్చిన సీడీలూ ఉత్తరం భార్య చేతిలోపెట్టి తాను మంచమెక్కాడు ప్రదీప్‌. పడుకున్న వెంటనే పట్టేసింది నిద్ర. చాలాకాలం తర్వాత ప్రశాంతంగా నిద్రపోయాడు. తిరిగి మధ్యాహ్నం ఒంటిగంటకు లేచాడు. భార్యవంక చూశాడు. మంజుల మొహం బాగా ఏడ్చినట్లు ఉబ్బి కళ్ళు

ఎర్రబారి ఉన్నాయి.



  మనం  మనం  ఇండియా వెళ్ళిపోదామండీ.   భోజనం చేస్తున్న ప్రదీప్‌ మీద చెయ్యివేసి అంది మంజుల. తన నిర్ణయాన్ని చెప్పేముందు భార్యని మానసికంగా సిద్ధంచేయాలన్న తలంపుతో, సీడీలు చూడమని చెప్పిన ప్రదీప్‌, తన నిర్ణయమే భార్య నోటివెంట వెలువడేసరికి ఆశ్చర్యంతో తలమునకలవుతూ తలాడించాడు. సీడీలోని పాత్రలూ సంఘటనలూ వేరుకావచ్చు  కానీ అనుభూతి ఒక్కటేగా.

  ఇండియా వెళ్ళిన తరవాత నేను నా పిల్లలకి తల్లిగా, నా భర్తకు భార్యగా ఉండదలచుకున్నాను. ఏటియం మిషన్‌లా కాదు. అందుకే ఉద్యోగం

చేయదలచుకోలేదు   అంది మంజుల భర్తని ఇంకా ఆశ్చర్యపరుస్తూ.

ఫారిన్‌లో జాబ్‌ చేస్తున్న ప్రదీప్‌కి ఇండియాలో జాబ్‌ రావడం కష్టంకాలేదు. జీతం అక్కడకంటే తక్కువే అయినా భార్యాభర్తలకది బాధ

అనిపించలేదు.

ఇండియా వచ్చాక హైదరాబాద్‌లోనే ఆఫీసుకి దగ్గర్లో ఫ్లాట్‌ తీసుకోవాలనిపించినా, మళ్ళీ వద్దులే అనుకుని, దూరమైనా తల్లిదండ్రుల అభిరుచులకు అనుగుణంగా తమ స్వంత ఇంటినే రీమోడల్‌ చేయించాడు.

ఆరోజు ఆఫీసులో వర్క్‌ త్వరగా పూర్తికావడంతో ప్రదీప్‌ ఇంటికి త్వరగా వచ్చేశాడు. అప్పుడు సాయంత్రం అయిదున్నర అవుతోంది.

అరుగుమీద వాలుకుర్చీలో పడుకున్న సీతారామయ్య పొట్టమీద కూర్చున్న రమ్య, తాతయ్య చెబుతున్న  అల్పుడెపుడు పలుకు ఆడంబరముగాను, సజ్జనుండు పలుకు చల్లగాను  పద్యాన్ని వల్లెవేస్తోంది. ఆ దృశ్యాన్ని తన్మయత్వంతో చూస్తున్న కొడుకుని చూసి చిన్నగా నవ్వుకున్నాడు

సీతారామయ్య.

తన గదిలోకి వెళ్ళి డ్రెస్‌ మార్చుకుని హాల్‌లోకి వచ్చాడు ప్రదీప్‌. వంటగదిలో మంజుల ఉల్లిపాయ పకోడి చేస్తున్నట్లుంది. ఘుమఘుమల వాసన ముక్కుని అదరగొట్టేస్తుంది. హాలులో స్తంభానికి చేరగిలబడి వైదేహి కూర్చొనుంది. ఆమె ఒడిలో

తలపెట్టుకుని సిద్ధార్థ పడుకుని నాన్నమ్మ పాడుతున్న రామదాసుకీర్తన చెవులప్పగించి వింటున్నాడు.

  ఇరవుగ నిసుకలోన బొరలిన యుడుతభక్తికి

కరుణించి బ్రోచితివని నెరనమ్మితి నిన్నే తండ్రి

పలుకే బంగారమాయెరా

 ఇన్ని సంవత్సరాలు గడిచినా అమ్మ గొంతులో శ్రావ్యత అలానే ఉంది  అనుకుంటూ మెల్లిగావచ్చి తల్లి ఒడిలో రెండోవైపు తలపెట్టి పడుకున్నాడు. పాలసంద్రమైపోయింది మనసు. ఎంత హాయి అమ్మ ఒడి  ఈ సంతృప్తిముందు తాను

అమెరికాలో తొలిసారిగా ఆరంకెల జీతం అందుకున్నప్పటి తృప్తి మేరుపర్వతం ముందు ఇసుక

రేణువులా అన్పించింది. ఆ ఆనందంలో అప్రయత్నంగా తల్లి గొంతుతో శృతి కలిపాడు.

  ఎంతో వేడిన నీకు సుంతైన దయరాదు

పంతంబుసేయ నేనెంతటి వాడను తండ్రీ

పలుకే బంగారమాయెరా

భర్తకి ప్లేట్‌లో పకోడీలు పట్టుకొచ్చిన మంజుల అక్కడి దృశ్యం చూసి అలాగే నిలబడిపోయింది.